[{
	"id": 1,
	"type": "shirot",
	"date": "",
	"title": "המתמיד",
	"titleAggl": "הַמַּתְמִיד",
	"poem": [{
		"paragraph": 1,
		"text": [
			"עוֹד יֵשׁ עָרִים נִכְחָדוֹת בִּתְפוּצוֹת הַגּוֹלָה",
			"בָּהֶן יֶעְשַׁן בַּמִּסְתָּר נֵרֵנוּ הַיָּשָׁן;",
			"עוֹד הוֹתִיר אֱלֹהֵינוּ לִפְלֵיטָה גְדוֹלָה",
			"גַּחֶלֶת לוֹחֶשֶׁת בַּעֲרֵמַת הַדָּשֶׁן.",
			"וּכְאוּדִים מֻצָּלִים זְעֵיר שָׁם תֶּעְשַנָּה",
			"נְפָשׁוֹת אֲמֻלוֹת וּנְשָׁמוֹת עֲלוּבוֹת,",
			"הַחַיּוֹת בְּלִי יוֹמָן וּבְלִי עֵת תִּזְקַנָּה",
			"כֶּחָצִיר הָעוֹלֶה בְּאֶרֶץ תַּלְאוּבוֹת.",
			"וּבְצֵאתְךָ יְחִידִי לְעִתּוֹת בַּלָּיְלָה",
			"בְּאַחַת מֵאֵלֶּה הֶעָרִים הַבְּרוּכוֹת,",
			"בְּשָׁעָה שֶׁנּוֹצְצִים כּוֹכָבִים מִלְמָעְלָה,",
			"הַדְּשָׁאִים מִתְלַחֲשִׁים וּמְסַפְּרוֹת הָרוּחוֹת,",
			"וְשָׁמְעוּ אָזְנֶיךָ מֵרָחוֹק קוֹל הוֹמֶה,",
			"וְרָאוּ עֵינֶיךָ מֵרָחוֹק  אוֹר נוֹצֵץ",
			"בַּחַלּוֹן, וּבַעֲדוֹ דְּמוּת אָדָם הַדּוֹמֶה",
			"לְצִלּוֹ שֶׁל-מֵת מִתְנוֹעֵעַ, מִתְרוֹצֵץ,",
			"מִתְרוֹצֵץ, מִתְנוֹדֵד, וַהֲמִית הֶגְיוֹן נְכָאִים",
			"תִּנָּשֵׂא  עַל-נִבְכֵי הַשֶּׁקֶט עָדֶיךָ –",
			"אָז מַתְמִיד בְּאֶחָד מִבָּתֵּי הַכְּלָאִים",
			"מְאַחֵר בַּנֶּשֶׁף – תִּרְאֶינָה עֵינֶיךָ."
		]
	}, {
		"paragraph": 2,
		"text": [
			"בַּבַּיִת  הַהוּא, בֵּין הַכְּתָלִים הָאֵלֶּה",
			"לֹא יוֹם – כִּי שֵׁשׁ שָׁנִים עַל-נַפְשׁוֹ עָבָרוּ:",
			"פֹּה בִּכְּרָה יַלְדוּתוֹ, בַּחֲרוּתוֹ גָּמֵלָה,",
			"וּפֹה כָּבוּ עֵינָיו וּפָנָיו חָוָרוּ.",
			"לֹא יוֹם – כִּי שֵׁשׁ שָׁנִים, מֵאָז הֵסֵב פָּנָיו",
			"אֶל-עֵבֶר הַקִּיר בַּמִֹקְצֹעַ הָאָפֵל,",
			"גַּם-קֶרֶן אוֹר אַחַת לֹא-רָאָה מִלְּפָנָיו,",
			"מִלְּבַד קוּרֵי שְׂמָמִית וְטִיחַ קִיר תָּפֵל,",
			"רְעָבוֹן, לֹא-שֵׁנָה, מַק-בָּשָׂר, רְזוֹן פָּנִים –",
			"מָה הֵמָּה כִּי יָשִׂים אֲלֵיהֶם לְבָבוֹ?",
			"הֲטֶרֶם הוּא יֵדַע אֵיךְ לָמְדוּ מִלְּפָנִים?",
			"הֲטֶרֶם הוּא יֵדַע כִּי סוֹף כְּבוֹדוֹ לָבֹא?"
		]
	}, {
		"paragraph": 3,
		"text": [
			"שֵׁשׁ שָׁנִים תְּמִימוֹת, שְׁנוֹת נֹעַר וּבְחוּרִים,",
			"כַּצֵּל, כִּבְלִי חַיִּים לָנֶצַח אָבָדוּ,",
			"וּכְאִלּוּ לֹא-נָגְעוּ עַד בֵּית הָאֲסוּרִים,",
			"וּכְאִלּוֹּ עַל-פִּנַּת הַנַּעַר לֹא-עָדוּ.",
			"כְּמוֹ פַס כָּל-הַיְּקוּם מִן-הָאָרֶץ הַנְּעִימָה",
			"וַתִּמַּח הָאָרֶץ מֵעֵבֶר לֶחָיִץ,",
			"וּכְאִלּוּ לֹא-תִלְבַּשׁ מִיָּמִים יָמִימָה",
			"תַּכְרִיכֵי הַחֹרֶף וּבִגְדֵי הַקָּיִץ;",
			"כְּמוֹ כָבְתָה הַשֶּׁמֶשׁ מֵעֵבֶר לַחַלּוֹן",
			"וּכְאִלּוּ לֹא-חָתַר הַבָּיְתָה אוֹר זִיוָהּ",
			"בְּתַפְּשׂוֹ לָרֶדֶת בֵּין בַּדֵּי הָאַלּוֹן,",
			"הָעוֹמֵד עֲרִירִי עַל חַלּוֹן הַיְשִיבָה;",
			"וּכְאִלּוּ לֹא-הָיָה יוֹם בָּהִיר, לֵיל סַהַר,",
			"וְאָבִיב לֹא-קָסַם עֲדָנִים וּנְעִימוֹת;",
			"וּכְמוֹ טֶרֶם יִהְיֶה לְבָחוּר הַנַּעַר –",
			"כַּצֵּל, בְּלִי חַיִּים, שֵׁשׁ שָׁנִים תְּמִימוֹת!"
		]
	}, {
		"paragraph": 4,
		"text": [
			"רֹב יָמִים כָּאֵלֶּה גַּם-אֲגָם נִרְפָּשׁ עוֹמֵד",
			"כְּבֵית הַיְשִׁיבָה בַּחֲדָשׁוֹת יִפְקֹדוּ,",
			"כִּי גַם לְבָנֶיהָ לֵב חַי, יֵצֶר חֹמֵד,",
			"גַּם הֵם שְׁתֵּי רְגָלִים בַּשָּׁנָה יִרְקֹדוּ.",
			"וּבְכֵן – גַּם-כְּתָלֶיהָ הָרוּחוֹת זִעְזֵעוּ:",
			"סַפְסָלִים נוֹסָפִים, סַפְסָלִים נִגְרָעִים,",
			"בַּחוּרִים יָבֹאוּ, בַּחוּרִים יֵצֵאוּ.",
			"יֵשׁ יוֹרְדִים אֶל-בֵּיתָם לְיָמִים נוֹרָאִים,",
			"וְיֵשׁ שֶׁיָּפוּצוּ לַכְּפָרִים הַקְּרוֹבִים,",
			"וּרְחוֹקִים מֵעֵין הַמַּשְׁגִּיחַ הַנּוֹרָא",
			"יַעַלְזוּ בְכָבוֹד בְּבֵית אֲנָשִׁים טוֹבִים",
			"מְרַחֲמֵי רַבָּנָן, מוֹקִירֵי בְנֵי-תוֹרָה.",
			"אַף-יֵשׁ אֲשֶׁר גֹּרְשׁוּ וַיֵּצְאוּ נִדְחָפִים,",
			"וְשָׁב אִישׁ בֵּית אָבִיו בִּדְרָכִים אֲבֵלוֹת:",
			"הָאֶחָד – עַל שַׂחֲקוֹ בַּלֵּילוֹת בִּקְלָפִים,",
			"הַשֵּׁנִי – עַל-סַפְּרוֹ עִם בְּתוּלוֹת בַּלֵּילוֹת,",
			"הַשְּׁלִישִׁי – כִּי-מְצָאוֹ הַשַּׁמָּשׁ מְקַטֵּר",
			"מִקְטַרְתּוֹ בְּשַׁבָּת בְּמָקוֹם יָדוּעַ,",
			"הָרְבִיעִי – עִם 'מוֹרֵה נְבוֹכִים' הִסְתַּתֵּר",
			"בַּעֲלִיָּה, הַחֲמִישִׁי – לֹא-נוֹדַע מַדּוּעַ.",
			"אַף-יֵשׁ אֲשֶׁר נִבְחַר  לְחָתָן, וּבְתוּלָה",
			"בַּת-כְּפָר עָבָה, שְׁמֵנָה בְּחֶלְקוֹ נָפָלָה,",
			"וְיֵשׁ מִן-הַפְּרוּשִׁים שֶׁנִּתְנָה לוֹ גְאֻלָּה",
			"וַיְהִי  לְרַב גָּדוֹל בְּעִיר מְהֻלָּלָה –",
			"אַךְ אֶחָד הָעוֹמֵד כְּמַסְמֵר תָּקוּעַ,",
			"הַמַּעֲשִׂים, הַשָּׁנִים מֵאַחֲרָיו יִסָּעוּ;",
			"וּלְפָנָיו? לְפָנָיו קִיר בַּרְזֶל נָטוּעַ",
			"וּפִנָּה עֲמוּמָה וּגְוִילִים יֵרָאוּ."
		]
	}, {
		"paragraph": 5,
		"text": [
			"מֵאָז קָנָה מְקוֹמוֹ בַּפִּנָּה לֹא רָאָה",
			"כָּל-בָּחוּר וּפָרוּשׁ בְּבֹאוֹ וּבְצֵאתוֹ;",
			"וְאַף גַּם-הַשַּׁמָּשׁ לֹא-כִוֵּן הַשָּׁעָה",
			"מָתַי הוּא בָא, מָתַי יָשׁוּב אֶל-בֵּיתוֹ.",
			"הַשַּׁחַר הַלְּבָנָה אוֹ חֶשְׁכַת הַלָּיְלָה,",
			"רַק הֵמָּה לְבַדָּם מוֹעֲדָיו יָדָעוּ,",
			"כִּי גַּם-אוֹר הַחַמָּה הַבָּרָה מִלְמָעְלָה",
			"לֹא-יָדַע דְּרָכָיו וְלֹא שְׁזָפָהוּ.",
			"בַּשַּׁחַר, בַּשַּׁחַר בְּטֶרֶם יַכִּירוּ",
			"'בֵּין תְּכֵלֶת לְלָבָן, בֵּין זְאֵב וּבֵין כֶּלֶב';",
			"עֵת מִן-הָאֲפֵלָה הַחֲרִישִׁית יַזְהִירוּ",
			"כָּל-כּוֹכְבֵי הַבֹּקֶר, צְבָא רִבֲבוֹת אָלֶף;",
			"עֵת גָּרֵי הָעִיר אַחֲרִית שְֹנָתָם יָנוּמוּ,",
			"לֹא-יַרְגִּיז אֶת-רִבְצָם גַּם-קוֹל שֶׂכְוִי קֹרֵא,",
			"וּבְטֶרֶם מְקַדְּמֵי אַשְׁמוּרוֹת יָקוּמוּ",
			"הִתְגַּבֵּר כַּאֲרִי לַעֲבוֹדַת הַבּוֹרֵא;",
			"עֵת כָּל-הַיְקוּם יַחֲרִישׁ דּוּמָם וְיָחִיל",
			"עַד-יָקוּם יִנָּעֵר לְחַיִּים  חֲדָשִׁים,",
			"כְּמוֹ יַחֲלֹם חֲלוֹמוֹ הָאַחֲרוֹן, כְּמוֹ יָכִיל",
			"בְּסֵתֶר כְּנָפָיו תַּעֲלוּמוֹת וּלְחָשִׁים,",
			"וּמֵלִיט אֶת-פָּנָיו בִּדְמָמָה נֶאְדָּרָה,",
			"וְרֶגֶשׁ מִסְתַּתֵּר בֵּין שׁוּלֵי שִׂמְלָתוֹ –",
			"אָז יֵעוֹר הַנַּעַר מִשְּׁנָתוֹ הַקְּצָרָה,",
			"יִתְלַבֵּשׁ בַּחֲשֵׁכָה וְרָץ אֶל-פִּנָּתוֹ,",
			"וּצְעָדָה נֶחְפֶּזֶת מִמִּשְׁעוֹל הַגַּנָּה,",
			"בָּהּ יֵלֵךְ הַהֹלֵךְ עַד בֵּית הַיְשִׁיבָה,",
			"רַק-אָזְנֵי הָרוּחוֹת הַשָּׁטוֹת תִּשְֹמַעְנָה",
			"וְעֵין הַכּוֹכָבִים צוֹפִיָּה הַנְּתִיבָה."
		]
	}, {
		"paragraph": 6,
		"text": [
			"אָז יֵשׁ אֲשֶׁר-יִרְקֹד כְּשָׂטָן לִקְרָאתוֹ",
			"הָרוּחַ הַפּוֹחֵז מִשִּׁפְעַת הַתְּכֵלֶת,",
			"וְשָׁת לוֹ בַּחֲלָקוֹת וְסִלְסֵל פֵּאָתוֹ,",
			"יְפַתֶנּוּ בַּסֵּתֶר, יָפִיחַ הוֹלֵלוֹת.",
			"וּשְׁמוּרוֹת שְׁתֵּי עֵינֵי הַנַּעַר תִּדְבַּקְנָה,",
			"כְּמוֹ רַחֲמִים תִּשְׁאַלְנָה: 'חָנֵּנוּ, אָחִינוּ",
			"עֵינֶיךָ הַשְּׁחֹרוֹת – תַּחְתֵינוּ תִמַּקְנָה",
			"עֲיֵפוֹת אֲנַחְנוּ כִּי-עִמְּךָ נִלְאֵינוּ.",
			"יוֹם תָּמִים, יוֹם קַיִץ הוֹגַעְתָּ אוֹתָנוּ",
			"וְאַשְׁמוּרָה בַלַּיְלָה – יָגַעְנוּ, אָחִינוּ!",
			"שׁוּב שְׁכַב וְתָנוּחַ וְנַחְנוּ גַּם-אָנוּ,",
			"עוֹד טֶרֶם יָשַׁנְתָּ דַּי הַחְלֵף כֹּחֵנוּ' –",
			"אַךְ פִּתְאֹם יַעֲבִיר הַנַּעַר אֶת-יָדָיו",
			"הָרָזוֹת עַל-שְׁמוּרוֹת שְׁתֵּי עֵינָיו הַדְּבֵקוֹת",
			"כִּמְגָרֵשׁ הִרְהוּרִים –  וּבַת קוֹל צְעָדָיו",
			"הַתְּכוּפִים תִּשְׁמַעְנָה הָרְחוֹבוֹת הָרֵיקוֹת."

		]
	}, {
		"paragraph": 7,
		"text": [
			"אָז יֵרֵד הָרוּחַ אֶל יֶרֶק הַגַּנָּה,",
			"הוּא לֹחֵשׁ, הוּא מְפַתֶּה בְּקוֹל דְּמָמָה דַקָּה:",
			"רְאֵה, עֶלֶם חֲמוּדוֹת, מָה עַרְשִׂי רַעֲנַנָּה,",
			"הִתְעַנֵּג בְּטֶרֶם רֵאָתְךָ נָמַקָּה'.",
			"'גַּם נַחְנוּ יְשֵׁנִים' יְדוֹבְבוּ בַחֲלוֹמָם",
			"עֲשָׂבִים וּדְשָׁאִים מֵאַרְבַּע הָרוּחוֹת,",
			"וְגַם הַכּוֹכָבִים יִרְזְמוּן מִמְּרוֹמָם:",
			"יְשֵׁנִים אֲנַחְנוּ וְעֵינֵינוּ פְּקוּחוֹת'.",
			"וְרֵיחוֹת חֲצִיר גַּנּוֹת עֲרֵבִים יָבֹאוּ",
			"מֵאֲלֵיהֶם בִּנְחִירָיו, יַשְׁקוּהוּ שִׁכָּרוֹן,",
			"וְנָפַל גַּל רוּחַ מֲאֵלָיו אֶל-פִּיהוּ –",
			"וּרְוָחָה גְדוֹלָה בֶּחָזֶה, בַּגָּרוֹן.",
			"אָז יַרְחִיב הַנַּעַר אֶת-פִּיהוּ וְשָׁאַף,",
			"וְהִרְחִיב אֶת-מִפְתַּח כֻּתָּנְתּוֹ הַפְּתוּחָה.",
			"וּכְאִישׁ שֶׁהִסִּיעַ אֲבָנִים וַיָּעַף",
			"יְבַקְּשׁוּ יִתְחַנְּנוּ כָּל-קְרָבָיו מְנוּחָה."
		]
	}, {
		"paragraph": 8,
		"text": [
			"בַּיְשִׁיבָה הָרֵיקָה  דּוּמִיָּה קְדוֹשָׁה,",
			"וּבִלַּע הַנַּעַר הַקֹּדֶשׁ רִאשׁוֹנָה,",
			"כִּי שָׁם בַּמִּקְצֹעַ יְחַכּוּ לוֹ שְׁלֹשָׁה",
			"חֲבֵרָיו שֶׁרֵעוּ לוֹ יוֹם בֹּאוֹ הֵנָּה –",
			"נֵר דֹּלֵק, עַמּוּדוֹ וְסֵפֶר תַּלמוּדוֹ;",
			"וּכְחָס עַל-הָרְגָעִים הַקַּלִּים לָנוּעַ",
			"יְמַהֵר אֶל-רֵעָיו וְהֵחֵל לִמּוּדוֹ,",
			"וּבְעָמְדוֹ – וְעָמַד כְּמַסְמֵר תָּקוּעַ,",
			"יוֹם תָּמִים, חֲצִי לַיְלָה מִמְּקוֹמוֹ לֹא-יָמִישׁ,",
			"שָׁם יֹאכַל לִרְעָבוֹ אֶת-פִּתּוֹ הַשְּׁחֹרָה –",
			"וּמִי אַתָּה שָׁמִיר, מִי-אַתָּה חַלָּמִישׁ,",
			"לִפְנֵי נַעַר עִבְרִי הָעוֹסֵק בַּתּוֹרָה?"
		]
	}, {
		"paragraph": 9,
		"text": [
			"הוֹ, הוֹ, אָמַר רָבָא, תָּנוּ רַבָּנָן!'",
			"הַשַּׁחַר, הַגַּנָּה וְרֵיחֹ הַשָּׂדֶה",
			"הִתְעוֹפְפוּ כָעוֹף וַיִּמָּחוּ כֶעָנָן:",
			"הָאָרָץ וּמְלֹאָהּ נִשְׁכָּחָה, אָבָדָה.",
			"הָאָרָץ וּמְלֹאָהּ – פֹּה, פֹּה בַּמִּקְצֹעַ,",
			"וּשְׁמָשׁוֹת כַּכַּדְכֹּד לָרֹב פֹּה תִזְרַחְנָה –",
			"וּמְלֵא תַעֲצוּמוֹת הַנַּעַר יָנוּעַ,",
			"וְעֵינָיו כִּשְׁתֵּי גַחֲלֵי אֵשׁ תִּתְלַקַּחְנָה."
		]
	}, {
		"paragraph": 10,
		"text": [
			"וַיֶּאְדַּם הַקָּדִים, הַשֶּׁמֶשׁ יָצָאָה,",
			"הֵקִיצָה הָאָרֶץ הַשְּׂמֵחָה וּמְאִירָה,",
			"מִצְהֲלוֹת צִפֳּרִים הָרוּחַ נִמְלָאָה,",
			"כָּל-חַי יַצְהִיל פָּנִים, כָּל-פֶּה אוֹמֵר שִׁירָה.",
			"גַּם-בְּנֵי הַיְשִׁיבָה כִּילָדִים רְחוּצִים",
			"הָעוֹלִים מֵרַחֲצָם אֶל-חֵיק אִמּוֹתֵיהֶם,",
			"כֵּן זַכִּים וּמְאִירִים יָבֹאוּ חֲלוּצִים",
			"בִּגְמָרוֹת אֲרֻכּוֹת אֶל-שֻׁלחֲנוֹתֵיהֶם;",
			"וְכֻלָּם כְּאֶחָד תּוֹרָתָם יָחֵלּּו,",
			"יִנְעֲרוּ בַחוּרִים כְּגוֹרֵי אֲרָיוֹת,",
			"יִתְחַנְּנוּ יְרַנְּנוּ וּכְמוֹ יִתְפַּלֵּלוּ",
			"וִיזַמְרוּ לַאדֹנָי כָּל-קֶרֶב וּכְלָיוֹת.",
			"מִחוּץ עַל-מַשְׁקוֹפֵי חַלּוֹנֵי הַיְשִׁיבָה",
			"הַדְּרוֹר תָּעִיר קִנָּהּ – בָּנֶיהָ הָרַכִּים,",
			"לְתַנּוֹת תְּהִלַּת הַשֶּׁמֶשׁ הַנְּדִיבָה,",
			"אֶת-צִדְקַת פִּזְרוֹנָהּ בְּיוֹשְׁבֵי מַחֲשַׁכִּים;",
			"כִּי גַּם עֵין הָעוֹלָם לְהַבִּיט שָׂמֵחָה",
			"בְבֹקֶר הִפָּקְחָהּ לַיְשִׁיבָה פְּנִימָה",
			"וּלְטַאטֵא מִתּוֹכָהּ אֶת-צִלְלֵי הַחֲשֵׁכָה",
			"בְּמַטְאֲטֵא הַזָּהָב – בָּאוֹרָהּ הַנְּעִימָה.",
			"וּמָלֵא הָאוֹר עֵין הַיְשִׁיבָה הַכֵּהָה,",
			"וְרִפֵּד בַּזָּהָב אֶת-שְׁחוֹר קִירוֹתֶיהָ;",
			"וּתְשׁוּאוֹת מִבֵּית הַיְשִׁיבָה מָלֵאָה,",
			"וְרִנְנַת צִפֳּרִים מִחוּץ תַּקִּיפֶהָ,",
			"גַּם-אַלּוֹן הַזָּקֵן, עֲזוּבַת הַחֹרֶשׁ,",
			"הָעוֹמֵד עָלֶיהָ מִיָּמִים קַדְמוֹנִים,",
			"שֶׁכְּבָר מָלְאוּ יָמָיו וַיִּיבַשׁ הַשֹּרֶשׁ",
			"וַיָּמֶשׁ מִכְּבָר מֵעֲשׂוֹת פְּרִי אַלּוֹנִים –",
			"גַּם-הוּא כְּמוֹ הִתְנַעֵר וַיֵּיטֶב קָרַחְתּוֹ,",
			"שֶׁרָטְבָה בִן-לַיְלָה, מִטַּל רַעֲנָנָה,",
			"וַיַּרְא הַצִּפֳּרִים כִּרְאוֹת בְּנֵי מִשְׁפַּחְתּוֹ",
			"הַבָּאִים לְבָרְכוֹ בַּבֹּקֶר בִּרְנָנָה.",
			"וּכְנַחַל עֲדָנִים יִשְׁטְפוּ הַחַיִּים,",
			"יָצִיפוּ הָאָרֶץ, הַיְקוּם וַאֲגַפָּיו –",
			"יַשְׂבִּיעַ אֶת-עֵינָיו מִי בַּעַל עֵינַיִם!",
			"יִתְעַנֵּג מִי-אֲשֶׁר נְשָׁמָה בְּאַפָּיו!",
			"אַךְ אֶחָד הַנַּעַר מִמְּקוֹמוֹ לֹא-יָמִישׁ,",
			"מֵאַחֲרָיו וָהָלְאָה הַחַיִּים, הָאוֹרָה –",
			"וּמָה אַתָּה שָׁמִיר, מָה אַתָּה חַלָּמִישׁ,",
			"לִפְנֵי נַעַר עִבְרִי הַחֹשֵׁק בַּתּוֹרָה!"
		]
	}, {
		"paragraph": 11,
		"text": [
			"כֹּה יַעֲמֹד הַנַּעַר יוֹם יוֹם עַל-מְקוֹמוֹ",
			"מֵאָז אוֹר הַבֹּקֶר עַד רֹאשׁ הָאַשְׁמוֹרָה,",
			"כִּי חַלֵּק יְחַלֵּק לְיָדוֹת אֶת-יוֹמוֹ:",
			"הָאַחַת לְצָרְכּוֹ, הַשָּׁלֹשׁ לְתוֹרָה;",
			"וּכְבוֹדֵד נְזִיר רֵעִים, אַסִּיר אֶל-פִּנָּתוֹ,",
			"יַעֲמֹד הַנַּעַר לְבֶן-פָּנִים קְמוּט מֵצַח,",
			"וַיָּצַר בַּגְּמָרָא אֶת-מְלֹא כָל-נִשְׁמָתוֹ,",
			"וַיָּצַר – וַיִּסְגֹּר בַּעֲדוֹ לָנֶצַח."
		]
	}, {
		"paragraph": 12,
		"text": [
			"'הוֹ, הוֹ אָמַר רָבָא, הוֹי אָמַר אַבַּיֵי!' –",
			"הֲפֹה בֵּית הַיּוֹצֵר לְנִשְׁמַת הָאֻמָּה?",
			"הֲפֹה מְקוֹר דָּמֶיהָ, הַנּוֹטְעִים בָּהּ חַיֵּי",
			"עוֹלָמִים, הַשֹּׁפְעִים בָּהּ אִשָּׁהּ וְחֻמָּהּ?",
			"הֲפֹה אַדִּירֶיהָ – מְאוֹרוֹת עֲתִידִים,",
			"הַיּוֹצְרִים אֶת-רוּחָהּ עַל הָאָבְנָיִם? –",
			"כִּי מָה הֵם הַקּוֹלוֹת וּמָה הַלַּפִּידִים",
			"הַנּוֹשְׂאִים הַנֶּפּשׁ עַד לֵב הַשָּׁמָיִם!",
			"מִי צָפַן הַקְּסָמִים בַּגְּוִילִים הַבָּלִים,",
			"מִי נָתַן הַכֹּחַ לַאֲמָרוֹת עֲבֵשׁוֹת,",
			"לַחְצֹב לֶהָבוֹת מִלְּבָבוֹת חֲלָלִים",
			"וּלְהָתֵז נִיצוֹצוֹת מֵעֵינַיִם עֲשֵׁשׁוֹת?",
			"הוֹ, הוֹ אָמַר רָבָא!' – הֲתִשְׁמַע, הֲתָחוּשׁ",
			"אֶת-כִּלְיוֹן הַנֶּפֶשׁ, הַחִבָּה הָעַזָּה?",
			"הֲטֶרֶם יִקְרְעוּ לְבָבְךָ הַנָּחוּשׁ",
			"כָּל-אֹמֶר אֵשׁ חֹצֵב, כָּל-מִלָּה דָּם מַזָּה?",
			"הַאִם לֹא תִזְרָקְךָ יָד גְּדוֹלָה נֶאְדָּרָה",
			"אֶל-גֹּבַהּ לֹא-נֶחְקָר, אֶל-מֶרְחָק לֹא-נוֹדָע?",
			"הַאִם לֹא יִכָּנֵף רוּחֲךָ בִּסְעָרָה",
			"וּלְבָבְךָ כַּדָּג שֶׁנֶאֱחָז בַּמְּצוֹדָה?",
			"הֲתַגִּיד מַה-שֵּׂחַ הַצִּפּוֹר הָרַכָּה,",
			"מַה-יֶּהְגֶּה הַגּוֹזָל הַמְצַפְצֵף שָׁם גַּלְמוֹּד",
			"בַּפִּנָּה הַחֲשֵׁכָה בְּקוֹל תְּפִלָּה זַכָּה,",
			"הַשְּׁפוּכָה עִם-לִבּוֹ בִּגְוִילֵי הַתַּלְמוּד?",
			"מֵאָז עָלָה שַׁחַר לֹא-יֶחֱלַשׁ לְבָבוֹ,",
			"וּבִרְכָּיו כִּשָּׁלוֹן וָפִיק לֹא-תֵדַעְנָה,",
			"מִקְּרֹא 'אָמַר רָבָא'. הַשֶּׁמֶשׁ רַד לָבֹא,",
			"הַקּוֹלוֹת יִשְׁפָּלוּן, הַנְּפָשׁוֹת תִּיגַעְנָה.",
			"כָּל-שָׂפָה נֹבֶלֶת, כָּל-גָּרוֹן נִחָרָה,",
			"הַלְּשׁוֹנוֹת יָבֵשׁוּ; וּבְכִלְיוֹן עֵינַיִם",
			"יְחַכּוּ לַשַּׁמָּשׁ שֶׁיָּבֹא וְקָרָא",
			"לִמּוּדֵי אֲדֹנָי לִתְפִלַּת עַרְבָּיִם.",
			"וּבְנֹגַהּ שֶׁיָּצְקָה הַשֶּׁמֶשׁ הַבָּאָה",
			"עַל צֶפֶת הָאָרוֹן וּכְרוּבָיו מִלְמַעְלָה",
			"כִּיקַר חֶסֶד אֵל, מְלֵאֲתִי רָצוֹן, הֲנָאָה,",
			"תִּסְתַּלֵּק הַשְּׁכִינָה וּכְבוֹד אֵל נַעֲלָה;",
			"וּבְשֵׁבֶט אוֹר אֶחָד הַשֶּׁמֶשׁ פֹּקֶדֶת",
			"גַּם-זָוִית הַנַּעַר הַחֲשֵׁכָה, הַצָּרָה,",
			"וְעָלְתָה עָלֶיהָ בַּהֶרֶת יוֹקֶדֶת",
			"בְּאֵשׁ אֲדַמְדֶּמֶת רֹעֶדֶת בִּנְהָרָה.",
			"אָז קוֹל עָנֹג אֶחָד מְלֵא עֹז יִשָּׁמַע –",
			"הַקּוֹל קוֹל הַנַּעַר לֹא-יֵדַע חֲלוּשָׁה.",
			"כְּיֶלֶד מִתְרַפֵּק, כְּבֵן מִתְגַּעְגֵּעַ",
			"הוּא שׁוֹנֶה אֶת-פִּרְקוֹ בִּנְעִימָה, בִּקְדֻשָּׁה",
			"וּכְקַו-אוֹר הַמְנֻפָּץ אֶל-רַצֵּי מֵי-שָׂחוּ,",
			"רֹךְ קוֹלוֹ יִתְפּוֹצֵץ בֵּין קוֹלוֹת נֶחֱשָׁלִים.",
			"כַּחֵץ יָרוּץ דְּבָרוֹ, גִּלְיוֹנוֹת יִבְרָחוּ,",
			"דָּף יִרְדֹּף דָּף, הָעַמּוּדִים נֶאֱכָלִים.",
			"הוֹ, תָּנוּ רַבָּנָן – מִי-יֵדַע יָדֹעַ",
			"אִם לֹא, כִּי אַקְרִיבָה אֶת-נַפְשִׁי וּמְאֹדִי",
			"עַל מִזְבַּח הַתּוֹרָה, אָז מִן הַמִּקְצֹעַ",
			"אֶתְרוֹמֵם וּמָלְאָה הָאָרֶץ כְּבוֹדִי?'",
			"הוֹ, תָּנוּ רַבָּנָן – גַּם רַבִּי עֲקִיבָא",
			"עַד שְׁנַת הָאַרְבָּעִים רֵיק הָיָה וָבָעַר,",
			"וַיָּקָם וַיֵּלֶךְ אֶל בֵּית הַיְשִׁיבָה",
			"וַיְהִי נֵס לְעַמּוֹ – וַאֲנִי עוֹדֶנִּי נָעַר'.",
			"אֲדֹנָי,  קַח מַה-תִּקָּח! אֶת חֶלְבִּי וְדָמִי –",
			"נִשְׁבַּעְתִּי בְךָ וּבְתוֹרָתְךָ הַקְּדוֹשָׁה,",
			"אִם אֶחְשׂךְ נִיד שְׂפָתַי וּלְקוֹלִי יִהְיֶה דֳמִי,",
			"אִם אָמוּשׁ מִמְּקוֹמִי, מִקְצֹעִי אֶטֹּשָׁה,",
			"אִם-יֵדַע לְבָבִי מַרְגֹּעַ וּלְעֵינִי",
			"שְׁנָת אֶתֵּן – עַד צְמָאִי לִדְבָרְךָ אֶשְׁבּוֹרָה:",
			"הַשַּׁחַר יְעִירֵנִי, חֲצוֹת לַיִל תְּיַשְׁנֵנִי,",
			"עַד אֶגְמֹר הַשַּׁ'ס וְחָכַמְתִּי בַּתּוֹרָה –",
			"וּבְכֵן – אָמַר רָבָא... ' וּמְלֵא עֹז נַעֲלָה",
			"קוֹל צָלוּל יְזַעְזַע הָאַוֵּיר בִּסְעָרָה –",
			"כִּמְדֻמֶּה לִי, שָׁם עַל-הָאָרוֹן מִלְמַעְלָה",
			"כִּשְׂחוֹק צַדִּיק תָּמִים הוֹפִיעָה נְהָרָה –",
			"הַשְּׁכִינָה תִתְעַנֵּג עַל-הֶבֶל פִּי תִינוֹק.",
			"אוֹ אוּלַי הִיא תִלְעַג לְקָרְבְּנוֹתֶיהָ,",
			"הַקֹּבְרִים חַיֵּיהֶם בַּמַּחְשָׁךְ, בַּצִּינוֹק,",
			"הַמֹּסְרִים בִּגְבוּרָה אֶת-נַפְשָׁם עָלֶיהָ?"
		]
	}, {
		"paragraph": 13,
		"text": [
			"וַתִּשְׁקַע הַשֶּׁמֶשׁ וַתֵּרֵד בִּמְצוּלוֹת,",
			"וַיֵּעָל הַנֹּגַהּ מֵרָאשֵׁי הַכְּרוֹבִים.",
			"עוֹד יוֹתֵר יָמֹכּוּ יָשֹׁכּו הַקּוֹלוֹת",
			"כְּמַשַּׁק הַדְּבוֹרִים, כְּהֶמְיַת הַזְּבוּבִים.",
			"הַשַּׁמָּשׁ הַמְקֻוֶּה בָּא, הֶחֱרִישׁ הַהֹגִים",
			"לִתְפִלַּת הַמִּנְחָה. הַתְּפִלָּה בִּמְרוּצָה",
			"נִגְמֶרֶת. בַּחוּרֵי הַיְשִׁיבָה נְמוֹגִים,",
			"נִשְׁמָטִים לִבְרֹחַ הַחוּצָה, הַחוּצָה.",
			"הַחֹרְשָׁה, הַשָּׂדֶה – בִּמְקוֹם שֶׁתִּצְהַלְנָה",
			"גַּם עֲצָמוֹת דֻּכָּאוּ, לֹא-יָדְעוּ עֲלוּמִים;",
			"אֶל מוֹרַד הַגִּבְעָה – בִּמְקוּם שֶׁתִּגְדַּלְנָה",
			"בְּתוּלוֹת אַדְמוֹנִיּוֹת וְתַפּוּחִים אֲדֻמִּים.",
			"מַה-יִּרְחַב הַלֵּב וּמַה-תִּשְׁאַף הָרֵאָה! –",
			"הָרוּחַ כִּמְסֻנָּן, רַךְ, צָלוּל וּמְצֻנָּן,",
			"וּבְיָדוֹ הָרַכָּה הוּא מוֹחֶה הַזֵּעָה",
			"הַדְּלוּחָה מִקִּמְטֵי הַמֵּצַח הַמְּעֻנָּן.",
			"בַּיְשִׁיבָה דּוּמִיָּה. אַרְבַּעַת הַכְּתָלִים",
			"יַעַמְדוּ כִּשְׁקוּעִים בִּדְמָמָה אֲפֵלָה.",
			"מִכָּל תַּלְמִידֶיהָ רַק-שְׁנֵי פְרוּשִׁים בָּלִים",
			"נִשְׁאֲרוּ לָשִׂיחַ  שִׂיחָה בְטֵלָה –",
			"אָז קוֹל נַעַר בּוֹדֵד בֹּוקֵעַ וְעוֹלֶה,",
			"מְנַהֵם כַּיּוֹנָה מִזָּוִית הַיְשִׁיבָה.",
			"מַה-יֶּהֱמֶה, יִשְׁתּוֹחֵחַ לְבָבוֹ הַחוֹלֶה?",
			"מַה-תֶּהֱגֶה, מַה-תֵּבְךְּ נְגִינָתוֹ הַמַּעֲצִיבָה?",
			"הֲזֹכֵר הוּא עַתָּה אֵם טוֹבָה, אֲהוּבָה,",
			"אָב עָנִי וָרָשׁ – וַיַּעֲרֹג אֲלֵיהֶם,",
			"וְנַפְשׁוֹ, כְּצִפּוֹר חֹרֶגֶת מִכְּלוּבָהּ,",
			"נִכְסֶפֶת, נִמְשֶׁכֶת לִשְׂבֹּעַ פְּנֵיהֶם –",
			"כַּאֲשֶׁר יַזְכִּירוּ גַּם-הֵם מִמֶּרְחַקִּים",
			"יוֹם יוֹם שֵׁם בְּנָם בִּתְפִלָּתָם הַטְּהוֹרָה,",
			"וּכְחַכֵּי מָשִׁיחַ הֵם  יוֹשְׁבִים וּמְחַכִּים,",
			"שֶׁיָּשׁוּב אֲלֵיהֶם, בְּכֶתֶר הַתּוֹרָה? –",
			"נַפְתוּלֵי לֶב-נַעַר מִי-יֵדַע יָדֹעַ?",
			"אַךְ-תָּמִיד בַּעֲבֹר יִרְאֵי אֵל עַל-הַיְשִׁיבָה,",
			"וְהִטּוּ אֶת-אָזְנָם וְעָמְדוּ לִשְׁמֹעַ",
			"אֶת-קוֹלוֹ הַנֹּקֵב, זִמְרָתוֹ הַמְּדִיבָה,",
			"יַעַמְדוּ הַזְּקֵנִים, יַשְׁגִּיאוּ פָעֳלוֹ",
			"וּתְפִלָּה חֲרִישִׁית מִלֵּב יִתְפַּלֵּלוּ:",
			"אַשְׁרֵי הַבֵּן שֶׁבַּתּוֹרָה עֲמָלוֹ,",
			"וְאַשְׁרֵי הָאָבוֹת כָּמֹהוּ גִדֵּלוּ'."
		]
	}, {
		"paragraph": 14,
		"text": [
			"הוֹ, הוֹ, אָמַר רָבָא..' וַאֲשֶׁר יִצְוָחוּ",
			"בְּקוֹלֵי-קוֹלוֹתָם הַחַיִּים וּשְׁאוֹנָם",
			"אָזְנֶיךָ גַּם שֶׁמֶץ מֶנְהוּ לֹא-לָקָחוּ,",
			"וּכְחֶרֶשׁ וּכְאִלֵּם לֹא-תִשְׁמַע לְשׁוֹנָם –",
			"הוֹ, הוֹ, אָמַר רָבָא…' וּלְשַׁוְעַת נַפְשְׁךָ",
			"מִגְּרוֹנְךָ הַנִּחָר יוֹם יוֹם תְּשַׁוֵּעַ.",
			"מֵחֲמַת רֵאשִׁית אוֹנָהּ, מִשֹּׁד רֹאשׁ כֹּחֶךָ,",
			"תַּעֲלִים אָזְנֶיךָ וּתְהִי כְלֹא שׁוֹמֵעַ –",
			"וַתְּהִי כְלֹא-שׁוֹמֵעַ, וַתִּשְׂתֹּם תְּפִלָּתָהּ,",
			"וַתּוֹסֵף לְרַצֵּץ רֹאשׁ כָּל-מַאֲוַיֶּיהָ,",
			"לְחַנֵּק בַּחֲשֵׁכָה אֶת-קְטֹן תַּאֲוָתָהּ,",
			"לַעֲקֹר וְלִרְמֹס אֶת-אַחֲרוֹן פְּרָחֶיהָ –",
			"עַד-יָגְעָה נַפְשְׁךָ בְּשַׁוְעָהּ, יָגָעָה,",
			"וַתִּישַׁן לָנֶצַח יְבֵשָׁה וּרְעֵבָה,",
			"בְּצָמָא לֹא נִשְׁבָּר וּבְתַאֲוָה לֹא בָאָה,",
			"מִבְּלִי שֶׁנֶּאֱהָבָה, מִבְּלִי שֶׁאָהֵבָה.",
			"וּשְׁתֵּי הָעֵינַיִם שֶׁלִּרְאוֹת נִבְרָאוּ,",
			"שֶׁלִּרְאוֹת יָכְלוּ הָאָרֶץ וּמְלֹאָהּ,",
			"תִּדְעַכְנָה, תֶּחְשַׁכְנָה וּמְאוּמָה לֹא רָאוּ,",
			"וּבְלִי חֲמֹד מְאוּמָה תִּכְלֶינָה בַשֹּׁאָה;",
			"וּבְחַיִּים כְּבָר בָּטְלוּ כַּצֶּלֶם תָּנוּעַ,",
			"וּתְתַפֵּשׂ כִּשְׂמָמִית בִּמְסִלּוֹת חָדֵלוּ –",
			"וְלָמָּה זֶה נוֹצְרוּ לַשָּׁוְא, וּמַדּוּעַ",
			"תֹּאבַדְנָה עַל חִנָּם הַנְּשָׁמוֹת הָאֵלֶּוּ?"
		]
	}, {
		"paragraph": 15,
		"text": [
			"וְיֵשׁ אֲשֶׁר-שָׁמְמָה גַּם רוּחַ הַנַּעַר",
			"בַּעֲמָלָהּ הַקְּלֹקֵל וּכְמוֹ הִתְמַרְמָרָה;",
			"וּלְעִתּוֹת בַּחֹרֶף בִּמְשֹׁל קֹר וָסַעַר,",
			"שָׁמַיִם כֶּעָשָׁן, הָאָרֶץ נֶעְכָּרָה;",
			"וִימֵי סַגְרִיר דֹלְפִים טְעוּנֵי עֲנָנִים",
			"עֲיֵפִים וְקֹדְרִים נִגְרָרִים נִגְרָרִים –",
			"הַשֶּׁמֶשׁ לוּ רֶגַע קָט תָּאִיר הַפָּנִים!",
			"אוֹ תְרוּמַת אוֹר דַּלָּה הַשֶּׁמֶשׁ לוּ תָרִים!",
			"וּשְׂמָמִית יְרוֹקָה אֵי מִזֶּה תָּבֹא",
			"לִתְקֹעַ מַסַּכְתָּהּ בְּקִירוֹת הַפִּנָּה,",
			"וֹמִשְׁנֵה אֲפֵלָה בַּפִּנָּה, בִּלְבָבוֹ,",
			"וּבְכָל חַדְרֵי נַפְשׁוֹ רְעָדָה וְצִנָּה –",
			"אָז יֵדַע הַנַּעַר כִּי נִשְׁכָּח הִנֵּהוּ,",
			"כִּי נַפְשׁוֹ שׁוֹמֵמָה, נִשְׁכַּחַת, נֶעֱזָבֶת;",
			"וַיָּחָשׁ כִּי חָלַשׁ וַיֵּלֶא כֹּחֵהוּ,",
			"וַתִּשְׁקַע בְּנַפְשׁוֹ כִּמְעַט הַלֶּהָבֶת.",
			"וְנִשְׁמַע קוֹלֵהוּ כְּאִלּוּ הוּא עוֹלֶה",
			"מִנֶּפֶשׁ עֲיֵפָה שֶׁלָּמוּת הוֹלָכֶת:",
			"קוֹל לֵב הוּא הַמֻּכֶּה כָעֵשֶׂב, לֵב חֹלֶה",
			"הַמָּלֵא תַחֲנוּנִים וּמְרֵרֶה נִשְׁפָּכֶת.",
			"וַיְהִי-לוֹ תַלְמוּדוֹ לְקִינַת תַּמְרוּרִים.",
			"וַיֵּבְךְּ, וַיִּתְעַטֵּף, וַיְחַנֵּן קוֹלֵהוּ –",
			"חֲבִיבִים עָלֶיךָ, בֵּן יַקִּיר, יִסּוּרִים?",
			"הֲיָדַע הָאֻמְלָל כִּי-אֻמְלָל הִנֵּהוּ?"
		]
	}, {
		"paragraph": 16,
		"text": [
			"הָאֻמְלָל? – מַדּוּעַ? מִי יוּכַל הוֹכֵחַ,",
			"כִּי-נוֹצַר הָאָדָם לְמֶרְחַב יָדָיִם?",
			"וְלָמָּה לֹא-יְהִי גַם-הַנַּעַר שָׂמֵחַ",
			"בְּאַמַּת פִּנָּתוֹ דֵי מַעֲמַד רַגְלָיִם?",
			"הַתּוֹרָה הָרְחָבָה, הַתּוֹרָה הַמְּאִירָה",
			"מַחֲשַׁכִּים וּמְצָרִים מֵעוֹלָם בִּקֵּשָׁה,",
			"מִבֶּטֶן הַחֹשֶׁךְ יַד-אֵל הֶעֱבִיָרה",
			"מֵאָבוֹת לַבָּנִים אֶת-אוֹרָהּ יְרֵשָׁה.",
			"בִּמְאוּרוֹת, עַל-גַּגּוֹת – שָׁם יָשְׁבוּ בָנֵינוֹּ",
			"גַּם הָגוּ בִגְנֵבָה, בַּסֵּתֶר לָמָדוּ,",
			"וַיַּעֲלוּ מְאֹרוֹת מִמְּאוּרוֹת אֵלֵינוּ",
			"וּגאוֹנִים מִגַּגּוֹת אֵלֵינוּ יָרָדוּ.",
			"כִּי יָפִים לַתּוֹרָה חַיֵּי הַצַּעַר,",
			"גַּם-עַמָּהּ וּבָנָיו בָּעֳנִי נִשְׁמָרוּ –",
			"וְלָמָּה זֶה יֵרַע בְּעֵינֵי הַנַּעַר",
			"אִם-אֶרֶץ וּמְלֹאָהּ בְּפָנָיו סָגָרוּ?",
			"שְׁנֵי סְדָרִים שְׁלֵמִים עֲרוּכִים וּשְׁמוּרִים",
			"עַל שִׂפְתֵי הַנַּעַר – שְׁנֵי סְדָרִים תְּמִימִים!",
			"וּבְקִנְאָה יַבִּיטוּ בוֹ כָּל-הַבַּחוּרִים",
			"וּבְלִבָּם יָחוּשׁוּ לוֹ יָמִים נְעִימִים;",
			"שְׁנֵי סְדָרִים שְׁלֵמִים – מַה-נָּעִים גּוֹרָלוֹ!",
			"וְאֵיךְ לֹא-יָשִׂישׂוּ בְּנֵי מֵעָיו, יֶהֱמָיוּ –",
			"אִם כְּבָר עֵינָיו רֹאוֹת שְׁלוּמַת עֲמָלוֹ –",
			"כִּי מַתְמִיד וְעִלּוּי לוֹ קָרֹא קָרָאוּ.",
			"רַק-צִיץ זָהָב אֶחָד עַל מֵצַח כֹּהֲנִים,",
			"עֲטֶרֶת פָּז אַחַת בְּרָאשֵׁי הַשָּׂרִים,",
			"לַמְשׁוֹרֵר, לַגִּבּוֹר זֵר אֶחָד שֶׁל דְּפָנִים –",
			"עַל רֹאשׁ נַעֲרֵנוּ יָצִיצוּ שְׁנֵי כְתָרִים?",
			"גַּם-מַתְמִיד גַּם-עִלּוּי, שְׁנֵי שְׁלַבִּים עֶלְיוֹנִים",
			"בְּסֻלַּם הַתּוֹרָה הָרָם, הַגָּבֹהַּ,",
			"וּכְפֶשַׂע בֵּינָם וּבֵין מַעֲלַת הַגְּאוֹנִים.",
			"הֲרַבִּים הַזּוֹכִים לִגְדֻלָּה כָמוֹהָ?"
		]
	}, {
		"paragraph": 17,
		"text": [
			"וַיּוֹחֵל הַנַּעַר – כִּי פִּרְחֵי תוֹחֶלֶת",
			"גַּם-רוּחוֹ הַנְּכֵאָה בַּסֵּתֶר רִפֵּדוּ;",
			"וַיַּרְאוּ לוֹ אַחֲרִית, שְׂכַר בַּחֲרוּת נִגְזֶלֶת,",
			"וּלְבָבוֹ לְאַהֲבָה פִנָּתוֹ יִחֵדוּ.",
			"וּכְלֹטֵשׁ עַל גַּלְגַּל מַלְטַשְׁתּוֹ יִנּוֹעַ,",
			"וִימַלֵּט כִּידוֹדִים מִפִּי בַרְזֶל עָשׁוֹת,",
			"כֹּה יְלַטֵּשׁ אֶת-מֹחוֹ גַּם-הוּא בַּמִּקְצֹעַ",
			"וּמֵרְטוֹ בְּסֻגְיוֹת הַתַּלְמוּד הַקָּשׁוֹת.",
			"וּכְטוֹב לֵב הַנַּעַר בְּלֵילוֹת הַחֹרֶף,",
			"כִּי-נִפְתַּל וַיּוּכַל – לְסֻגְיָא חֲמוּרָה",
			"שֶׁשָּׂחֲטָה אֶת-מֹחוֹ וַתָּבֵא בוֹ חֹרֶב,",
			"וְהָיָה בְעֵינָיו כְּמוֹרִיד עִיר בְּצוּרָה –",
			"אָז תֵּצֵא הַתִּקְוָה וְקָלְעָה מִקְלַעַת",
			"לְרֹאשׁ גִּבּוֹרֵנוּ מַשְׂכֹּרֶת נִצְחוֹנוֹ,",
			"וְחָלַם חֲלוֹם נָעִים בִּמְנוּחַת הַדַּעַת,",
			"יֵאָחֵז כַּצִּפּוֹר בְּחַבְלֵי דִמְיוֹנוֹ.",
			"אָז  יַחֲלוֹם יוֹם שׁוּבוֹ אֶל-עִירוֹ בְּשֵׂאתוֹ",
			"כְּתָב סְמִיכָה בַּכִּיס, שַׁ'ס וּפוֹסְקִים בְּמֵעָיו,",
			"תְּהִלָּתוֹ בָעִיר, חֶדְוַת הוֹרָיו בְּבֵיתוֹ,",
			"הַקִּנְאָה הַגְּדוֹלָה בֵּין חֲבֵרָיו וְרֵעָיו.",
			"וּשְׁמוֹ אֲשֶׁר-כִּסָּה כַיּוֹם בְּמַשָּׁאוֹן,",
			"יוֹפִיעַ כַּבָּרָק מִמִּיר עַד-וַלָּזוֹן,",
			"וְהָיָה לִבְרָכָה, לִתְהִלָּה וּלְגָאוֹן –",
			"וּלְגָאוֹן? הַאֻמְנָם? הֲיָקוּם הֶחָזוֹן?",
			"וּבְכֵן – 'אָמַר רָבָא, הוֹ, הוֹ אָמַר רָבָא!'",
			"וּכְכֹל אֲשֶׁר-יַחֲלֹם כֵּן יִדְבַּק לְבָבוֹ",
			"בַּפִּנָּה הַצָּרָה, בַּגְּמָרָא הָרְחָבָה,",
			"לֶאֱהֹב יִסּוּרָיו, עֻנּוֹתוֹ וּרְעָבוֹ,",
			"וְכֵן יִפְרֹץ קוֹלוֹ נֶאֱזָר בִּגְבוּרָה –",
			"אַךְ מִי-הוּא הַמֵּטִיל הַטִּפָּה הַמָּרָה",
			"לִקְרֹעַ לִבֵּנוּ בְּתוּגָה עֲצוּרָה",
			"הַכְּרוּכָה וּצְפוּנָה בִּזְמִירֹות הַגְּמָרָא?"
		]
	}, {
		"paragraph": 18,
		"text": [
			"רַק מִי אֲשֶׁר-עָבַר עַל בֵּית הַיְשִׁיבָה",
			"בִּדְמִי חֲצוֹת הַלַּיִל אוֹ בְדִמְמַת הַשַּׁחַר,",
			"וּבְעַד חַלּוֹן מֵאִיר אָזְנוֹ הִקְשִׁיבָה",
			"קוֹל בּוֹדֵד יְשׁוֹרֵר, זָמִיר מַתְמִיד מְאַחֵר,",
			"הַשֹּׁפֵךְ בַּלָּאט עַל-הָרוּחַ הַלֹּאֵט",
			"מְרִירוּתוֹ הַמְּתוּקָה, מְתִיקוּתוֹ הַמָּרָה –",
			"רַק הוּא הָבִין יוּכַל מַה-דֹּקֵר, מַה-לֹּהֵט,",
			"מַה-מַּכְאִיב, מַה-נּוּגֶה זֶה נִגּוּן הַגְּמָרָא!"
		]
	}, {
		"paragraph": 19,
		"text": [
			"מַה-יַּרְעִיל אֶת-קוֹלְכֶם, מִי יִמְסֹךְ נְכָאִים,",
			"אַסִּירֵי הַפִּנּוֹת, בְּזִמְרַתְכֶם הַנּוּגָה?",
			"הַתְבַכּוּ יְמֵיכֶם הַקְּבוּרִים וּבָאִים,",
			"נִשְׁמַתְכֶם הָרְצוּצָה, רוּחֲכֶם הַמְיֻגָּע?",
			"הַעַל שִׁמְמוֹת עוֹלַמְכֶם בּוֹא תָבֹא קִינַתְכֶם?",
			"תַּעֲרוּ אֶת-נַפְשְׁכֶם, כָּל-מָרַת רוּחֲכֶם?",
			"הֲתֹאמְרוּ לְחַיּוֹת בְּתַמְצִית נִשְׁמַתְכֶם",
			"הַמִּלִּים הַיְבֵשׁוֹת, הוֹבִישׁוּ לֵחֲכֶם?",
			"הַתְשַׁוְּעוּ לִישׁוּעָה, הֲתִקְרְאוּ גֹאַלְכֶם,",
			"אוּלַי יִשְׁמַע מְרַחֵם וְיָבֹא לַחֲנַנְכֶם?",
			"וּתְהִי עַיִן רֹאָה צוֹפִיָּה עֲמַלְכֶם,",
			"וִיהִי לֵב יוֹדֵעַ הַמֵּבִין אָבְדַנְכֶם?",
			"אֲהָהּ, אֲמֵלָלִים! אֵין אֹזֶן קַשֶּׁבֶת!",
			"כִּתְפִלָּה נִדַּחַת וּכְנֶפֶשׁ נֹדָדֶת",
			"בְּחֶשְֹכַת הַלַּיְלָה וּבְדִמְמַת הַמָּוֶת,",
			"מִבְּלִי שֶׁתִּשָּׁמַע, אַנְחַתְכֶם אֹבָדֶת.",
			"יֵשׁ אֹזֶן רַק אַחַת הַקְּרוֹבָה  לִשְׁמֹעַ",
			"הַמִית בָּחוּר מַשְׁכִּים, הִי מַתְמִיד מְאַחֵר,",
			"הָעֵרָה לְהַקְשִׁיב תַּמְרוּרֵי הַנֹּהַּ,",
			"הַנְּשׂוּאִים אֵלֶיהָ עַל כַּנְפֵי הַשַּׁחַר –",
			"הוּא רֹאשׁ הַיְשִׁיבָה אַדִּירָהּ וּמוֹשְׁלָהּ,",
			"שֶׁקְּרִיאַת הַגֶּבֶר – קוֹל מַתְמִיד הָרִאשׁוֹן",
			"מְקִימָה מִיצוּעָהּ גְּוִיָּתוֹ הַכֹּשְׁלָה",
			"וְצִפְצוּף צִפּוֹרוֹ לֹא יַנַּח-לוֹ לִישֹׁן.",
			"וּבְשָׁמְעוֹ קוֹל מַתְמִיד מְעוֹרֵר הַשַּׁחַר",
			"הוּא אֹהֵב לְהַקְשִׁיב רַב קֵשֶׁב בִּדְמָמָה,",
			"וְשָׁמַע אֶת-הֵד קוֹל בַּחֲרוּתוֹ, וְזָכַר",
			"שַׁלְשֶׁלֶת אֲרֻכָּה שֶׁל חַיֵּי נְשָׁמָה.",
			"וְזָכַר – וּשְׁתֵּי טִפּוֹת דְּמָעוֹת תֵּרַדְנָה",
			"וְנִתְלוּ בִּשְׂעַר כֶּסֶף זְקָנוֹ הַלָּבָן,",
			"וּלְאוֹר נֵר הַמַּתְמִיד הַכֵּהֶה תִּרְעַדְנָה",
			"כִּשְׁתֵּי אַבְנֵי אֵשׁ מִמִּשְׁבְּצוֹת זְהָבָן.",
			"מַה-יֶּהֱמֶה לְבָבְךָ, הַשָּׂב? הַהִזְכִּירְךָ",
			"כָּל-שְׁנוֹת עֱנוּתֶךָ – זֶה מַרְאֶה הַנָּעַר?",
			"יוֹם צֵאתְךָ מִבֵּיתְךָ וּגְלוֹתְךָ מֵעִירְךָ,",
			"יְמֵי נֹדְךָ, בַּחֲרוּתְךָ – כָּל חַיֵּי הַצָּעַר?",
			"גַּם-שְׁנֵי הַתְמָדָתְךָ בְּאַהֲבָה זָכַרְתָּ –",
			"וּמָה אֵפוֹא, זָקֵן, כֹּה נִפְעַם רוּחֶךָ?",
			"הֵן אָמְנָם עֻנֵּיתָ מְאֹד – אַךְ גָּבַרְתָּ!",
			"וּבְדֶרֶךְ מַחֲשַׁכִּים לָאוֹר אֵל נָחֶךָ,",
			"אוֹ אוּלַי יַרְאֲךָ לְבָבְךָ בֶּחָזוֹן",
			"כֹּחֵנוּ הָאַדִּיר הָאֹבֵד וְכָלֶה",
			"בִּנְשֹׁב בָּנוּ רוּחַ  שִׁדָּפוֹן וְרָזוֹן,",
			"בְּיוֹם סוּר צִלֵּנוּ וַנָּבֶל כְּעָלֶה?",
			"אוֹ לִבְּךָ יַגֵּדְךָ עֲתִידוֹת הַנָּעַר,",
			"וַתֵּרֶא: שֶׂה תוֹעָה, תּוֹלַעַת עִוֶּרֶת;",
			"שֶׁה תוֹעָה – אֹבֶדֶת בִּישִׁימוֹן וָסָעַר,",
			"תּוֹלַעַת אִלֶּמֶת – בָּאֹפֶל נִסְגֶּרֶת?"
		]
	}, {
		"paragraph": 20,
		"text": [
			"בִּנְעוּרַי שָׁמַעְתִּי אֵלֶּה הַקּוֹלוֹת,",
			"רָאִיתִי הָעוֹבְדִים הָאִלְּמִים הַלָּלוּ;",
			"מִצְחוֹתָם הַקְּמוּטִים, עֵינֵיהֶם הַגְּדוֹלוֹת",
			"וּפְנֵיהֶם הַחִוְּרִים – כְּמוֹ רַחֲמִים שָׁאָלוּ.",
			"כָּל-קֶמֶט וּמֶבָּט לִי דוּמָם הִבִּיעַ",
			"רְגָשׁוֹת נֶחְנָקוּ, נִיצוֹצוֹת שֶׁכָּבוּ;",
			"כָּל-קֶמֶט וּמֶבָּט  מוֹרָשַׁי הֵנִיעַ,",
			"וַיְסַלֵּד לְבָבִי וּקְרָבַי נִצְרָבוּ.",
			"אַךְ מִדֵּי אֶזְכְּרָה אֶת-קוֹלָם, הָהּ קוֹלָם",
			"הַבּוֹכֶה בַלֵּילוֹת כְּאֶנְקַת חֲלָלִים,",
			"יְשַׁוַּע לְבָבִי: רִבּוֹנוֹ שֶׁל עוֹלָם!",
			"הַכֹּחוֹת הָאֵלֶּה עַל-מָה הֵמָּה כָלִים?"
		]
	}, {
		"paragraph": 21,
		"text": [
			"לֹא-גָרַם מַזָּלִי כִּי-אֹבַד עִמָּכֶם,",
			"עֲמֵלִים עֲנִיִּים – מִסִּפְּכֶם נִפְרָדְתִּי.",
			"נָטַשְׁתִּי תוֹרָתִי, פָּשַׁעְתִּי עַל-לֶחֶם,",
			"וּבְדֶרֶךְ אַחֶרֶת לְבַדִּי אָבָדְתִּי.",
			"הָעִתִּים הִשְׁתַּנּוּ, וְהַרְחֵק מִגְּבוּלְכֶם",
			"הִצַּבְתִּי מִזְבְּחִי, נָתַתִּי אֶת-סִפִּי –",
			"אַךְ זֹכֵר עוֹדֶנִּי אֶת-כֻּלְּכֶם, אֶת-כֻּלְּכֶם,",
			"תְּמוּנַתְכֶם תִּלְוֵנֵי, לֹא-תָמּוּשׁ מִלִּבִּי.",
			"וּזְכוּרְנִי מֶה חָזָק הַגַּרְעִין, מַה-בְּרִיאָה",
			"הַפְּרוּדָה הַטְּמוּנָה בְּחֶלְקַתְכֶם הַזְּעוּמָה;",
			"מָה-רַבָּה הַבְּרָכָה אֵלֵינוּ הֵבִיאָה,",
			"לוּ קֶרֶן אוֹר אַחַת יֶחֱמַתָּה בְחֻמָּהּ;",
			"מָה-רַבּוּ הַצְּבָתִים בְּרִנָּה קָצַרְנוּ,",
			"לוּ נָשְׁבָה בָכֶם רוּחַ אַחַת נְדִיבָה,",
			"וּפִנְתָה אֶת-'דַּרְכָּה שֶׁל-תּוֹרָה' סוֹרַרְנוּ,",
			"וְסָלְלָה נְתִיב חַיִּים עַד בֵּית הַיְשִׁיבָה;",
			"וּזְכוּרְנִי אַחֲרִיתְכֶם מַה-מּוֹרְאָה נִגְאָלָה –",
			"הָהּ! צַר לִי מְאֹד, צַר לִי, עַמִּי חֵלֵכָה! –",
			"מַה-צְּחִיחָה הַחֶלְקָה וּמַה-מְּקֻלָּלָה,",
			"אִם-פְּרוּדוֹת כָּאֵלֶּה תֶּעֱבַשְׁנָה בְתוֹכָהּ!"
		]
	}]
}, {
	"id": 2,
	"type": "shirot",
	"date": "",
	"title": "יונה החיט",
	"titleAggl": "יוֹנָה הַחַיָּט",
	"poem": [{
		"paragraph": 1,
		"text": [
			"מספורי אחד ה'חטופים'. קטע."
		]
	}, {
		"paragraph": 2,
		"text": [
			"מִי אֲנִי, בַּעֲוֹנוֹתַי? חַיָּט כָּפוּף עַל מַחְטוֹ –",
			"לֹא אֶשְׁאַל אֶת-אֱלֹהִים וְלֹא אֶתֵּן פִּי לַחֲטֹא,",
			"אַךְ בְּזָכְרִי אֶת-הַיָּמִים הָהֵם הַנּוֹרָאִים",
			"יִתְקְפוּנִי בַלָּהוֹת וִיבַעֲתוּנִי חֲלוֹמוֹת רָעִים.",
			"יְהוּדִים בְּנֵי רַחֲמָנִים וּבְנֵי גוֹמְלֵי חֲסָדִים",
			"בִּידֵיהֶם הֶעֱבִירוּ לַמֹּלֶךְ יְלָדִים;",
			"אַכְזָרִים מִנְּמֵרִים וּמִזְּאֵבֵי עֶרֶב",
			"פָּשְׁטוּ חוֹטְפִים בָּאָרֶץ וַיְשַׁחֲרוּ לַטָּרֶף,",
			"וּכְהִנָּשֵׂא טְלֵה חָלָב, שֶׂה יוֹנֵק מֵעֵדֶר",
			"מִבַּיִת נֶחֱטַף יָתוֹם וְיֶלֶד מֵחֶדֶר.",
			"אָז רָגְזוּ הַשָּׁמַיִם, הָאֲדָמָה רָגָזָה",
			"מִבְּכִי אָבוּת זְקֵנִים וְאִמּוֹת רַחֲמָנִיּוֹת,",
			"וֵאלֹהִים הִסְתִּיר פָּנָיו, עֵינָיו הַצּוֹפִיּוֹת,",
			"שִׁקֵּץ אֶת-עֱנוּתָם וּתְפִלָּתָם בָּזָה."
		]
	}, {
		"paragraph": 3,
		"text": [
			"לֹא נוֹלַדְתִּי וּמַחְטִי בֵּין אֶצְבְּעוֹתָי, –",
			"חַיָּטִים מֵעוֹלָם לֹא הָיוּ אֲבוֹתָי,",
			"אַף אֵין בַּעַל-מְלָאכָה בְּכָל מִשְׁפַּחְתִּי,",
			"וְלוּלֵא בֵּינוּשׁ הַחַטְפָן, תִּרְקַבְנָה עַצְמוֹתָיו,",
			"מִי יוֹדֵעַ אִם כָּעֵת הִגַּעְתִּי לְמַחְטִי."
		]
	}, {
		"paragraph": 4,
		"text": [
			"אָבִי הָיָה אִישׁ פָּשׁוּט, תָּמִים כְּכָל-אֲבוֹתָיו,",
			"יָרֵא אֶת-אֱלֹהִים וְחָרֵד עַל מִצְוֹתָיו,",
			"מְטֻפָּל בִּשְׁמוֹנָה בָנִים, טָרוּד וְשָׁקוּעַ",
			"בְּבַקָּשַׁת פַּרְנָסָה כָּל-יְמֵי הַשָּׁבוּעַ;",
			"וְלוּלֵא מָשְׁכָה אִמִּי, אֵשֶׁת הֶחָיִל,",
			"יַחְדָּו עִמּוֹ בָּעֹל וַתִּלְוֶנּוּ בַעֲמָלוֹ,",
			"מֵעֲלוֹת הַשַּׁחַר עַד אַשְׁמוּרָה בַלָּיִל –",
			"רָבֹץ רָבַץ תַּחְתָּיו מִכֹּבֶד סֻבָּלוֹ,",
			"אָכֵן כָּבֵד הַנֵּטֶל אֲשֶׁר נָשְׂאוּ עַל-שָׁכֶם.",
			"אַךְ אֵל-חֶסֶד אֱלֹהִים – וַיַּטְרִיפֵם לָחֶם,",
			"שֶׁבֶר רַעֲבוֹן בֵּיתָם, דֵּי נַהֵל יַלְדֵיהֶם",
			"בְּפַת חֲרֵבָה, בִּשְׂכַר לִמּוּד וּכְסוּת לְמַעֲרֻמֵּיהֶם,",
			"כְּבוֹד שַׁבָּת וּמוֹעֵד לֹא הֵפַרְנוּ, חָלִילָה,",
			"הַכֹּל הוּכַן לִסְעֻדָּה: בָּשָׂר, דָּגִים וָיָיִן;",
			"וּבְשׁוּבֵנוּ בָעֶרֶב מִבֵּית הַתְּפִלָּה",
			"בְּלִוְיַת אוֹרֵחַ – רָאִינוּ עַיִן בְּעַיִן",
			"מִכָּל-פִּנּוֹת הַבַּיִת, מִכָּל זָוִית אֲפֵלָה,",
			"אֶת-מַלְאַךְ הַשָּׁלוֹם הַמֵּאִיר לָנוּ פָנָיו,",
			"וּלְקוֹל זְמִירוֹת שִׁמְשׁוֹן וְשֵׁשֶׁת בָּנָיו",
			"צָלְלָה כָּל-הַשְּׁכוּנָה, כָּל-הָעִיר צָהֲלָה."
		]
	}, {
		"paragraph": 5,
		"text": [
			"מִשְּׁמוֹנַת הַיְלָדִים שִׁשָּׁה הָיוּ זְכָרִים,",
			"שְׁנַיִם בְּבֵית הַמִּדְרָשׁ, אַרְבָּעָה בַּ'חֲדָרִים'",
			"אֶת-רֵאשִׁית לֶחֶם פִּיהֶם בֶּעָמָל מָצָאוּ",
			"אֲבוֹתַי בְּחֶדְוָה לַמְּלַמְּדִים נָשָׂאוּ;",
			"וּמֶה עָלַץ לִבָּם בְּשָׁמְעָם לַבְּקָרִים,",
			"וּבַאֲשֶׁר הָלְכוּ מִפִּי לוֹמְדִים מֻפְלָגִים",
			"תְּהִלַּת בְּנֵי שִׁמְשׁוֹן, הַ'כֵּלִים הַיְקָרִים';",
			"וַתֵּדַעְנָה גַם הַיּוֹשְׁבוֹת בְּשַׁעַר הַדָּגִים",
			"כִּי חָנַן  אֵל אֶת-יֶנְטֶה בָנִים יְשָׁרִים."
		]
	}, {
		"paragraph": 6,
		"text": [
			"כִּי אָכֵן חֲמוּדוֹת הָיִינוּ לְאָבִינוּ –",
			"הַ'זָּקֵן' מִצֶּ'רְנוֹבּוֹל רָאָנוּ וַיְבָרְכֵנוּ.",
			"אֶת-הַלַּיְלָה הַהוּא לָנֶצַח לֹא אֶשְׁכָּחָה",
			"וְזִכְרוֹ לֹא יָסוּף עַד עוֹלָם מִלְּבָבִי:",
			"הַצַּדִּיק הַזָּקֵן, זֵכֶר קָדוֹשׁ לִבְרָכָה,",
			"עָבַר פַּעַם עַל עִירֵנוּ וַיֵּט אֶל בֵּית אָבִי,",
			"וַיִּנָפֵשׁ מִדַּרְכּוֹ וַיַּעַשׂ שָׁם לָיְלָה –",
			"(זְכוּת נִתְגַּלְגְּלָה לְאַבָּא, לֹא אֵדַע בַּמֶּה זָכָה?)",
			"אָבִי שָׁמַר פִּיו, לֹא גָרַע מֶנּוּ עָיִן,",
			"וּכְטוֹב לֵב הַצַּדִּיק בְּמִשְׁתֵּה הַיַּיִן",
			"הֵרִים גַּבּוֹת עֵינָיו הָעֲבֻתּוֹת לְמַעְלָה",
			"וַיִּרְמֹז בְּאֶצְבַּע: 'שִׁמְשׁוֹן, קְרַב הֵנָּה",
			"עֵת רָצוֹן עַתָּה לִי, שְׁאַל וְאֶתֵּנָה!'",
			"– 'הָהּ, מַשָּׂא שֵׁשֶת זְכָרִים אֶשָּׂא עַל גַּבִּי,",
			"הִנָּם לְפָנֶיךָ, בָּרְכֵם נָא, רַבִּי!",
			"בְּנַפְשִׁי אָבִיא לַחְמִי, אֶעֱמֹל בִּשְׁתֵּי יָדַי,",
			"וּלְמִי אֲנִי עָמֵל אִם לֹא לִילָדַי'...",
			"הַבְּכוֹר כִּבְכֹרָתוֹ וְהַצָּעִיר כִּצְעִירָתוֹ,",
			"וּכְפֶשַׂע בֵּינֵינוּ וּבֵין כִּסֵּא רַבֵּנוּ,",
			"וַנֵּתַצֵּב וַנִּכּוֹן לְקַבֵּל בִּרְכָתוֹ,",
			"כִּשְׁתִילֵי בֵּית אֱלֹהִים, כִּנְטִיעִים מְגֻדָּלִים,",
			"עָמַדְנוּ לֹא נַדְנוּ קְרוֹבִים לְשֻׁלְחָנוֹ,",
			"לִבֵּנוּ הָגָה אֵימָה, אַךְ גִּבַּרְנוּ חֲיָלִים",
			"וְעֵינֵינוּ בִּמְאוֹר פָּנָיו וּבְהַדְרַת זְקָנוֹ –",
			"וּמִי יוּכַל, אַחַי, מִי יָדַע יְשׂוֹחֵחַ? –",
			"אִם לֹא זְכִיתֶם לִרְאֹות שָׁוְא אַגֶּדְכֶם, אֵפוֹא:",
			"פָּנָיו זָרְחוּ מַמָּשׁ כַּשֶּׁמֶשׁ וְכַיָּרֵחַ",
			"וְהַשְּׁכִינָה, כִּבְיָכֹל, רָכְבָה עַל כְּתֵפוֹ.",
			"אָז יָרִים שׁוּב גַּבּוֹתָיו, סֵתֶר פַּחַד וְאֵימָה,",
			"וְעֵינַיִם מִתַּחַת לָהֶן – כּוֹכְבֵי חֶסֶד בְּהִלָּם,",
			"הִבִּיט בָּנוּ בְרַחֲמִים וַיְמַלֵּל בְּשָׂפָה בְּרוּרָה:",
			"'שִׁמְשׁוֹן, שֵׁשֶׁת בָּנֶיךָ 'שִׁשָׁה סְדָרִים' הֵמָּה,",
			"אַל תִּדְאַג לָהֶם, שִׁמְשׁוֹן, אֵל שׁוֹמְרָם וּמַצִּילָם,",
			"הוּא יִגְאָלֵם מִכָּל-רָע וְהָיוּ לוֹ יְהוּדִים כְּשׁוּרָה.",
			"וּלְאִשְׁתְּךָ הַכְּשֵׁרָה תֹאמַר: אַשְׁרֵי הַבֶּטֶן",
			"שֶׁהָרְתָה כָאֵלֶּה מִגָּדוֹל וְעַד קָטָן.",
			"הֵם קוֹשְׁרִים לָכֶם עֲטָרָה, בְּרָא מְזַכֶּה אַבָּא,",
			"שִׁמְשׁוֹן וְיֶנְטֶה מְזֻמָּנִים לָעוֹלָם הַבָּא'."
		]
	}, {
		"paragraph": 7,
		"text": [
			"שָּמְעוּ זֹאת אֲבוֹתַי וַיְנֻחְמוּ, וַתְּחִי רוּחָם,",
			"וַיִּהְיוּ בְנֵיהֶם הֲגִיגָם בַּעֲמָלָם וּבְנוּחָם.",
			"בְּשַׁבָּת בַּצָּהֳרַיִם בַּעֲלוֹתָם עַל מִטָּתָם",
			"לָקְחָה פַעַם אָזְנִי שֶׁמֶץ מִשִּׂיחָתָם:",
			"– 'שִׁמְשׁוֹן, אַתָּה יָשֵׁן? אֲנִי לִישֹׁן לֹא אוּכָלָה,",
			"חֲזֹר לְפָנַי, שִׁמְשׂוֹן, עַל דִּבְרֵי הָ'רַבִּי',",
			"לֹא יָגַעְנוּ לָרִיק, שִׁמְשׁוֹן, לֹא יָלַדְנוּ לַבֶּהָלָה,",
			"יְהִי מְבֹרָךְ שִׁמְךָ, אֵל יִשְׁעִי וּמִשְׂגַּבִּי!",
			"הֵם קוֹשְׁרִים לָנוּ כֶתֶר, וּבֶן-זְקוּנֵנוּ יוֹנָה",
			"יִקְבַּע בַּכֶּתֶר אֶת הַמַּרְגָנִית הָאַחֲרוֹנָה...",
			"יָשֵׁן אַתָּה, שִׁמְשׁוֹן? מַהֵר תִּשְׁלַם הָעֲטָרָה,",
			"הַשָּׁבוּעַ נִכְנָס יוֹנָה לִלְמֹד גְּמָרָא;",
			"מְלַמְּדוֹ מְהַלְּלֵהוּ, כִּי הוּא הַטּוֹב בַּבָּנִים,",
			"לוּ יִחְיֶה לְפָנֵינוּ לְאֹרֶךְ יָמִים וְשָׁנִים!",
			"מָחָר, אַל-נָא אֲחַלֵּל בִּדְבַר שְׂפָתַיִם",
			"אֶת-הַשַּׁבָּת הַקְּדוֹשָׁה, אֶקְנֶה לוֹ מִכְנָסַיִם,",
			"גַּם נְעָלִים אֶקְנֶה לוֹ, אִם יִרְצֶה הַשֵּׁם וּבְלִי נֶדֶר,",
			"וְאַל יֵבוֹשׁ כִּי יְדַבֵּר אֶת-חֲבֵרָיו בַּחֶדֶר;",
			"שִׁמְשׁוֹן, יָשֵׁן אַתָּה?...' – כָּכָה עַל מִשְׁכָּבָהּ",
			"מִלְּטָה אִמִּי מַשָּׂא עֲלִיצוּת לְבָבָהּ;",
			"עוֹד זְמָן רַב הִתְרוֹצְצָה, חִשְּׁבָה חֶשְּבּוֹנוֹתֶיהָ",
			"בְּמִטָּתָהּ הַפְּרוּקָה הַנּוֹאֶקֶת תַּחְתֶּיהָ,",
			"כְּמוֹ לֹא מָצְאוּ עַצְמוֹתֶיהָ הַשְּׁבוּרוֹת מְנוּחָה",
			"עַד אִם שָׂחָה  עִם לְבָבָהּ וְהוֹצִיאָה כָל-רוּחָהּ,",
			"וְלֹא יָדְעָה כִּי קַדִּישָׁהּ עוֹמֵד בְּהֵחָבֵא",
			"וּלְכָל הֶגֶה מִפִּיהָ כַּצִּפּוֹר לְבָבוֹ,",
			"מִתְחַמֵּם כְּנֶגֶד אוּרָהּ בַּסֵּתֶר וְנָמוֹג",
			"מִפְּנֵי שֶׁמֶשׁ רַחֲמֵי אֵם הַמְחַמֵּם בְּלֵב עָמֹק",
			"וּמֶה עָלַץ לִבִּי, מָה רִנְּנוּ עַצְמוֹתַי",
			"בְּשָׁמְעִי כִּי פִיהָ יַגִּיד תְּהִלּוֹתַי.",
			"הֶאָח, חִישׁ אֶתְפַּשֵּׁט אֶת בְּגָדַי הַבָּלִים",
			"וְאֶתְחַדֵּשׁ כַּנֶּשֶׁר – מִכְנָסַיִם וּנְעָלִים",
			"וּבְבוֹאִי בְּשָׁלוֹם אֶל מִכְנָסַי וּנְעָלַי",
			"עוֹד אוֹסִיפָה אֵיטִיבָה אָרְחוֹתַי וּמַעֲלָלַי,",
			"אֶשְׁקְדָה יוֹמָם וְלַיְלָה עֱדֵי הַשְׁלִימִי",
			"הָעֲטָרָה הַשְּׁמוּרָה לְרֹאשׁ אָבִי וְאִמִּי,",
			"תֵּדַע אִמִּי, תֵּדַע, כִּי לֹא לָרִיק חֶלְדָהּ,",
			"כִּי לֹא יֵבוֹשׁוּ לָנֶצַח הַבּוֹטְחִים בְּיַלְדָהּ.",
			"וּבְמוֹצָאֵי אוֹתָהּ שַׁבָּת, אַחֲרֵי הַבְדָּלָה,",
			"כְּשֶׁבֶת עִמָּנוּ בִמְסִבַּת רֵעִים אַחַת",
			"הַשּׁוֹחֵט ר' אַהֲרֹן, וַעֲשַׁן מִקְטַרְתּוֹ עָלָה",
			"עִם הֶבֶל הַחַמִּין עַד שְׁמֵי הַקּוֹרָה,",
			"יוֹשֵׁב לוֹ כְדַרְכּוֹ וּמְסַפֵּר בְּנַחַת,",
			"כְּשֶׁבֹּהֶן יְמִינוֹ תְקוּעָה לוֹ בַחֲגוֹרָה,",
			"מַעֲשִׂים בְּצַדִּיקִים וַחֲסִידִים יְסוֹדֵי עוֹלָם,",
			"שֶׁלֹּא יָדַע אִישׁ דַּרְכָּם וּבֶן-אָדָם מִשְׁעוֹלָם,",
			"מִסְתַּתְּרִים בִּמְעָרוֹת וּמִתְבּוֹדְדִים בַּעֲלִיּוֹת,",
			"עוֹסְקִים בַּתּוֹרָה וְיוֹשְׁבִים בְּתַעֲנִיּוֹת,",
			"יְמוֹתֵיהֶם תְּפִלָּה וְלֵילוֹתֵיהֶם קִינָה",
			"עַל חֻרְבַּן בֵּית-הַמִּקְדָּשׁ וְעַל גָּלוּת הַשְּׁכִינָה;",
			"וְשׁוּב מַעֲשִׁים בִּקְדוֹשִׁים, אַנְשֵׁי שֵׁמוֹת וּפְלָאִים,",
			"תַּקִּיפִים בִּשְׁמֵי מָרוֹם, אֲרָיוֹת וּלְבָאִים,",
			"מַקְפִּיצֵי הָאָרֶץ, רוֹאִים וְאֵינָם נִרְאִים,",
			"נִיד עַפְעַפֵּיהֶם – צָו, מִצְוָתָם – גְּזֵרַת עִירִין,",
			"מַבַּט עֵינָם – בָּרָק, הֶבֶל פִּיהֶם – שַׁלְהֶבֶת,",
			"יָנוּס מִגַּעֲרָתָם גַּם מַלְאַךְ הַמָּוֶת – – –",
			"בְּמוֹצָאֵי אוֹתָהּ שַׁבָּת, עֵת רָצוֹן וִידִידוּת,",
			"לְבַב מִי נִבָּא לוֹ, אוֹ מִי חָשׁ עֲתִידוֹת",
			"כִּי קְרוֹבָה כֹה הָרָעָה לָבֹא מְהֵרָה",
			"וּקְטֹן יַלְדֵי שִׁמְשׁוֹן יוּטַל לְאֶרֶץ גְּזֵרָה. – – –"
		]
	}]
}, {
	"id": 3,
	"type": "shirot",
	"date": "אדר א' תרס'ב, אודיסא.",
	"title": "מתי מדבר",
	"titleAggl": "מֵתֵי מִדְבָּר",
	"poem": [{
		"paragraph": 1,
		"text": [
			"תא אחוי לך מתי מדבר (ב'ב עג)"
		]
	}, {
		"paragraph": 2,
		"text": [
			"לֹא עֲדַת כְּפִירִים וּלְבָאִים יְכַסּוּ שָׁם עֵין הָעֲרָבָה,",
			"לֹא כְבוֹד הַבָּשָׁן וּמִבְחַר אַלּוֹנָיו שָׁם נָפְלוּ בְאַדִּיר –",
			"עַל יַד-אָהֳלֵיהֶם הַקֹּדְרִים מוּטָלִים בַּחַמָּה עֲנָקִים,",
			"בֵּין חוֹלוֹת הַמִּדְבָּר הַצְּהֻבִּים כַּאֲרָיוֹת לָבֶטַח יִרְבָּצוּ.",
			"שָׁקַע הַחוֹל תַּחַת מִרְבַּץ גּוּפוֹתָם מוּצַקוֹת הַגְּרָמִים,",
			"דָּבְקוּ אַדִּירִים לָאָרֶץ, נִרְדָּמוּ – וַאֲזֵנָם עֲלֵיהֶם:",
			"חַרְבוֹת הַצּוּר מְרַאשׁוֹתָם, בֵּין רֹחַב כִּתְפֵיהֶם כִּידוֹנָם,",
			"אַשְׁפָּה וּתְלִי בַּחֲגֹרָתָם וּנְעוּצוֹת בַּחוֹל חֲנִיתוֹתָם.",
			"צָנְחוּ בָאָרֶץ רָאשֵׁיהֶם הַכְּבֵדִים מְגֻדְּלֵי הַפֶּרַע,",
			"נִגְרַר שְׂעַר תַּלְתַּלֵּיהֶם וְנִדְמֶה לְרַעֲמַת הַלְּבָאִים;",
			"עַזִּים פָּנֵימוֹ וּשְׁזוּפִים, וְעֵינָם כִּנְחֹשֶׁת מוּעָמָה,",
			"מִשְׂחָק לִבְרַק חִצֵּי שֶׁמֶשׁ וּמִפְגָּע לְרוּחַ זִלְעָפוֹת;",
			"קָשִׁים מִצְחוֹתָם וַחֲזָקִים וּלְעֻמַּת שָׁמַיִם כּוֹנָנוּ,",
			"גַּבּוֹת עֵינֵיהֶם – חֲרָדוֹת, מִסֻּבְּכָן יֶאֶרְבוּ הָאֵימִים,",
			"קְוֻצּוֹת זְקָנָם מִתְפַּתְּלוֹת כִּקְבֻצַת נַפְתּוּלֵי הַנְּחָשִׁים,",
			"מוּצָקִים כַּחֲצוּבֵי חַלָּמִישׁ יָרוּמוּ בַעֲדָן חֲזוֹתָם,",
			"בֹּלְטִים כִּסְדַנֵּי הַבַּרְזֶל, לְהַלְמוּת פַּטִּישִׁים נָכוֹנוּ,",
			"וּכְאִלּוֹ בָּם נִקְּשׁוּ מֵעוֹלָם בְּקֻרְנַס הַזְּמָן וּבְפַטִּישׁוֹ",
			"כֹּחוֹת כַּבִּירִים לֹא-חֵקֶר וַיִּקְשׁוּ וַיִּדְּמוּ לָנֶצַח;",
			"רַק חֲרִיצֵי הַפָּנִים הַחֲרֵרִים וּגְדֻדוֹת הֶחָזוֹת הַחֲשׂוּפִים,",
			"חֶרֶט הַחֵץ וְהָרֹמַח, פִּתּוּחֵי חֲרָבוֹת וּכְתָבְתָּן,",
			"כִּכְתָב שֶׁעַל מַצְּבוֹת הָאֶבֶן, לַנֶּשֶׁר הַיּוֹרֵד יַגִּידוּ,",
			"כַּמָּה רְמָחִים נִשְׁבָּרוּ וּמִסְפַּר בְּנֵי-קֶשֶׁת נֻפָּצוּ",
			"אֶל-צוּרֵי הַלְּבָבוֹת הָאֵלֶּה, אֶל-גַּבֵּי אֵל לוּחוֹת הַשָּׁמִיר."
		]
	}, {
		"paragraph": 3,
		"text": [
			"וְזָרְחָה וּבָאָה הַשֶּׁמֶשׁ, וְיוֹבְלוֹת עַל-יוֹבְלוֹת יִנְקֹפוּ,",
			"וְשָׁקַט הַמִּדְבָּר וְסָעַר, וְשָׁבָה הַדְּמָמָה כְּשֶׁהָיְתָה;",
			"כְּתוֹהִים עֲלֵי הָרִאשׁוֹנוֹת יִתְנַשְּׂאוּ בַמֶּרְחָק הַכֵּפִים,",
			"גֵּאִים בְּהַדְרַת דִּמְמָתָם וִיהִירִים בִּבְדִידוּת עוֹלָמִים.",
			"וְתָי'ו עַל-תָּי'ו פַּרְסָה מִסָּבִיב אֵין קוֹל, אֵין הֲבָרָה, אֵין קָשֶׁב.",
			"בָּלַע הַיְשִׁימוֹן לָנֶצַח אֶת-הֵד תְּרוּעַת דּוֹר הַמָּעֻזִּים,",
			"מָחֲקוּ הַסּוּפוֹת אֶת-עִקְבוֹת שָׁעֳלֵיהֶם מַחֲרִידֵי הַצִּיָּה,",
			"נִתְלְלוּ הָרֵי חוֹל תַּחְתָּם וּסְלָעִים בִּמְקוֹמָם צָמָחוּ,",
			"וַיַּעֲצֹר הַמִּדְבָּר נִשְׁמָתוֹ וַיְיַשֵּׁן מֻעֻזְנָיו לָנֶצַח;",
			"יֹאכַל הַשָּׁרָב אֶת-כֹּחָם וַתִּקְפָּא תִפְאַרְתָּם בַּצִּיָּה,",
			"לוֹטֵשׁ הַחוֹל הַקּוֹדֵחַ אֶת-לַהֲבֵי הַצּוּר מְרַאשׁוֹתָם,",
			"רִשְׁפֵּי הַשֶּׁמֶשׁ הַלּוֹהֵט נִתְקָלִים בְּקוֹמַת רָמְחֵיהֶם,",
			"נִתָּזִים לְרִבֲבוֹת זִיקוֹת וּנְחֹשֶׁת פְּנֵיהֶם יִצְרָבוּ,",
			"וַחֲשׂוּפִים לְלַהַט הַשֶּׁמֶשׁ פֹּה דּוֹרוֹת עַל-דּוֹרוֹת יֶחֱרָבוּ,",
			"יוֹבִישׁ הַקָּדִים עִזּוּזָם וְסוּפַת הַנֶּגֶב תִּזְרֶנּוֹּ,",
			"וְנִשָּׂא בָאָבָק אֶל-אֶרֶץ וְנִרְמַס בְּרֶגֶל גַּמָּדִים,",
			"וּלְשׁוֹן כְּלָבִים חַיִּים שָׁם תְּלַחֵךְ אֲבַק כֹּחוֹת עַד וּרְקַב עֻזָּם,",
			"יְלַחֲכוּ וּמָחוּ אֶת פִּיהֶם – וְאֵין זֵכֶר לְדוֹר כְּפִירֵי אָדָם",
			"שֶׁנָפְלוּ וַיִּדְּמוּ לָנֶצַח בֵּין חוֹלוֹת הַמִּדְבָּר הַצְּהֻבִּים."
		]
	}, {
		"paragraph": 4,
		"text": [
			"וְיֵשׁ אֲשֶׁר-יִפֹּל צֵל פִּתְאֹם וְצָף עַל-פְּנִֵי חוֹל הָעֲרָבָה,",
			"וּבָא עַד-קְצֵה מַחֲנֵה הַפְּגָרִים וְרִפְרֵף עַל-גַּבָּם מִלְמָעְלָה,",
			"רַחֵף וָשׁוֹט בְּטִיסָה אַחַת עֵרֶב וָשֶׁתִי וּבְמַעְגָּל –",
			"פִּתְאֹם הוּא שׁוֹהֶה עַל-אַחַת הַגּוּפוֹת הַשְּׁטוּחוֹת –  וְעָמָד,",
			"וְקָדַר הַגּוּף וַחֲצִי שְׁכֵנוֹ מְלֹא מִשְׁטַח הַצֵּל שֶׁעַל-גַּבָּם;",
			"וּפִתְאֹם יִזְדַּעְזַע הָאַוִּיר –  וּמַשַּׁק כְּנָפַיִם – וּמַפָּל!",
			"נֶחְבַּט בִּמְלֹא כֹבֶד גּוּפוֹ וַיִּפֹּל עַל טַרְפּוֹ בְּאַחַת",
			"נֶשֶׁר גְּדָל-אֵבֶר בֶּן-צוּרִים כְּפוּף חַרְטֹם וַעֲקוּם צִפָּרְנָיִם:",
			"כּוֹנֵן הַדּוֹרֵס צִפָּרְנֵי הַשָּׁמִיר מוּל חֲזֵה הַחַלָּמִישׁ",
			"עָרוֹךְ הַחַרְטֹם הַשָּׁנוּן לְעֻמַּת הַפָּנִים הַנִּקְשִׁים –",
			"עוֹד רֶגַע –  וְנֶשֶׁר בַּגְּוִיָּה, וּבַרְזֶל בַּבַּרְזֶל יְנַקֵּר...",
			"אַךְ פִּתְאֹם כְּמוֹ נִרְתַּע הַשַּׁחַץ וְהָיָה כְּמֵשִׁיב כְּלֵי-זֵינוֹ;",
			"נִחָת מִפְּנֵי הוֹד הַשַּׁלְוָה וְתִפְאֶרֶת הָעֹז הַמִּתְנַמְנֵם –",
			"יִפְרֹשׂ אֶת-כְּנָפָיו וְנַעֲלָה, הִתְנוֹפֵף וְרוּם כְּלַפֵּי מָעְלָה,",
			"וְהִכָּה גַּל אַדִּיר בַּמָּרוֹם וּלְעֻמַּת גְּאוֹן שֶׁמֶשׁ יַצְרִיחַ,",
			"רָם וּמִתְנַשֵּׁא שְׁחָקִים וּבְזֹהַר רָקִיעַ יִתְעַלָּם.",
			"וּזְמַן רַב  עוֹד תִּרְעַד מִלְּמַטָּה, אֲחוּזָה בְּחֻדּוֹ שֶׁל-רֹמַח,",
			"אַחַת מִנּוֹצוֹת הַנֶּשֶׁר, שֶׁנָּשְׁרָה וְאָבִיהָ לֹא-יָדָע;",
			"וַעֲזוּבָה וִיתוֹמָה שָׁם תְּפַרְפֵּר וְתַזְהִיר עַד-נָפְלָהּ לָאָרֶץ –",
			"וְשָׁבָה הַדְּמָמָה כְּשֶׁהָיְתָה וְשָׁכְבוּ אַדִּירִים וְאֵין מַחֲרִיד."
		]
	}, {
		"paragraph": 5,
		"text": [
			"וְיֵשׁ שֶׁבְּהִתְעַלֵּף הַמִּדְבָּר בִּשְׁעַת צָהֳרַיִם – וְהִנֵּה",
			"כְּקוֹרַת הַבַּד פֶּתֶן-נָמֵר, מִשַּׂרְפֵי הַמִּדְבָּר הַגְּדוֹלִים,",
			"מֵגִיחַ לְפַנֵּק בַּחֹם טַבְּעוֹת בְּשָׂרוֹ הָרַךְ וְהַחֲלַקְלָק:",
			"פַּעַם יִתְקַפֵּל בַּחוֹל, רוֹבֵץ תַּחְתָּיו – לֹא נִיד וְלֹא רוּחַ,",
			"כֻּלּוֹ מִתְמוֹגֵג מֵרֹךְ וְהִתְעַדֵּן בְּשִׁפְעַת הַזֹּהַר,",
			"וּפַעַם הוּא נֵעוֹר, מִתְמוֹדֵד וּמוֹשֵׁךְ אֶת-עַצְמוֹ לַשֶּׁמֶשׁ,",
			"פּוֹעֵר אֶת-פִּיו אֶל-זָהֳרָהּ, וְנוֹצֵץ בִּזְהַב מְעִיל קַשְׂקַשָּׂיו",
			"כְּיֶלֶד שַׁעֲשׁוּעֵי הַמִּדְבָּר, רַךְ וְיָחִיד לִפְנֵי הָעֲרָבָה –",
			"פִּתְאֹם יִתְנַעֵר הַשָּׂרָף וְקָפַץ מִמְקוֹמוֹ וְזָחָל,",
			"הַחֲלֵק הִתְעַקֵּל  וְטָפֹף עַל-פְּנֵי יָם הַחוֹל הַקּוֹדֵחַ,",
			"וּפָגַע בְּמַחֲנֵה הַפְּגָרִים וְהִפְסִיק לְחִישָׁתוֹ – וְעָמָד,",
			"זוֹקֵף שְׁלִיש גֵּווֹ כְּעַמּוּד הַמְנֻמָּר בִּכְתָב הַחַרְטֻמִּים,",
			"מֵרִים אֶת גֻּלַּת-זְהָבוֹ, נְטוּי גָּרוֹן וְלוֹטֵשׁ עֵינַיִם,",
			"סוֹקֵר מִסּוֹפָהּ עַד-סוֹפָהּ  אֶת מַחֲנֵה הָאוֹיֵב הַנִּרְדָּם:",
			"וְרַבָּה הַמַּחֲנֶה וּגְדוֹלָה, וְאֵין מִסְפָּר, וְאֵין קֵצֶה לַגְוִיָּה,",
			"וּמְגֻלִּים פְּנֵי כֻלָּם שָׁמַיְמָה וְגַבּוֹת עֵינִֵיהֶם  זְעוּמוֹת –",
			"וְנִצְּתָה הַשִּׂנְאָה הַכְּבוּשָׁה מִנָּחָשׁ הַקַּדְמוֹנִי עַד-הֵנָּה",
			"וּתְהִי לְשַׁלְהֶבֶת יְרֹקָה בְּעֵינֵי הַפֶּתֶן הַלְּטוּשׁוֹת.",
			"וְרֶטֶט שֶׁל-זַעַם יַעַבְרֶנּוּ מֵרֹאשׁוֹ עַד-זְנָבוֹ  הַמְּפַרְכֵּס;",
			"וְהִנֵּה הוּא שׁוֹחֶה קוֹמָתוֹ, וְכֻלּוֹ זָע רוֹחֵף וְתוֹסֵס,",
			"נָטוּי כְּעֵין מַטֵּה זַעַם עַל גַּבֵּי הֶחָלָל הַקָּרוֹב,",
			"וְרֹאשׁ פְּתָנִים אַכְזָר יִנָּטֶה וּרְתִיחַת פִּי-שָׂרָף תִּשָּׁמַע,",
			"רוֹעֲדִים, זוֹעֲמִים, לוֹהֲטִים שְׁנֵי עֻקְצֵי לְשׁוֹנוֹ הַשְּׁחֹרִים..",
			"פֶּתַע – וְנִרְתַּע הַשָּׂרָף וְהָיָה כְּמֵשִׁיב אֶת-רֹאשׁוֹ,",
			"נִחָת מִפְּנֵי הוֹד הַשַּׁלְוָה וְתִפְאֶרֶת הָעֹז הַמִּתְנַמְנֵם,",
			"יִקְפֹּץ מְלֹא אָרְכּוֹ לְאָחוֹר וְנָטָה הַצִּדָּה וְעָבָר,",
			"לָחֹשׁ, הַרְתֵּעַ וְנַצְנֵץ בְּזַהֲרוּרֵי הַמֶּרְחָק הַבָּהִיר –",
			"וְשָׁבָה הַדְּמָמָה כְּשֶׁהָיְתָה וְשָׁכְבוּ אַדִּירִים וְאֵין מַחֲרִיד."
		]
	}, {
		"paragraph": 6,
		"text": [
			"וּבְרֶדֶת לֵיל סַהַר וְשָׁכַן עַל-עַרְבוֹת הַמִּדְבָּר וּסְלָעָיו,",
			"וּמְעֻטָּף לְבָנִים וּשְׁחֹרִים יִתְכַּסֶּה אַף-יִתְגַּל הַיְשִׁימוֹן,",
			"יֹאבְדוּ בְּחִוְרַת הָאוֹר מִילֵי מִילִין שֶׁל-חוֹל וַעֲרָבָה,",
			"וּבְיַרְכְּתֵי כֵּפָיו הַזְּקוּפִים הַצְּלָלִים הַכְּבֵדִים יִרְבָּצוּ,",
			"דּוֹמִים לְחַיְתוֹ עֲנָק, חַיְתוֹ קְדוּמִים וְשֶׁנְהַבֵּי בְּרֵאשִׁית,",
			"שֶׁנוֹעֲדוּ הֵנָּה הַלַּיְלָה לְהַחֲרִישׁ עַל-סוֹד קַדְמוֹן אֶחָד,",
			"וְלִפְנֵי עֲלוֹת שַׁחַר יָקוּמוּ, אַט יֵלְכוּ לְעוֹלָמָם כְּשֶׁבָּאוּ –",
			"וְצוּרַת לְבָנָה עֲגוּמָה נִשְׁקֶפֶת עַל-פְּנֵי רָז מְשֻׁלָּשׁ:",
			"לַיְלָה, יְשִׁימוֹן וּקְדוּמִים – וְנָסְכָה עֲלֵיהֶם אוֹר גָּנוּז;",
			"וְעָגַם הַמִּדְבָּר וְחָלַם חֲלוֹם אַכְזָר שֶׁל-שִׁמְמוֹת עוֹלָם,",
			"דּוּמָם יְיֵלִיל יְשִׁימוֹן וּמְיַבֵּב אֲרֻכּוֹת וּקְצָרוֹת –",
			"אָז יֵשׁ אֲשֶׁר פִּתְאֹם יְזַנֵּק אֲרִי נֶאֱדָרִי בַכֹּחַ,",
			"צוֹעֵד בַּטּוּחוֹת לֹא-יַחְפֹּז, וּבָא עַד-הַמַּחֲנֶה וְעָמָד.",
			"יִשָּׂא אֶת-רֹאשׁוֹ הַיָּהִיר וְזָקַף צַוָּארוֹ הַמְעֻטָּר,",
			"וּשְׁתֵּי גַחֲלֵי עֵינָיו הַלֹּחֲשׁוֹת תְּרַגֵּלְנָה אֶת-מַחֲנֵה הָאוֹיֵב:",
			"וְרַבָּה הַמַּחֲנֶה וּרְחָבָה, וּגְדוֹלָה הַדְּמָמָה בַּמַּחֲנֶה,",
			"שׁוֹכְבִים אַדִּירִים מַחֲרִישִׁים וְאֵין נוֹדֵד שֵׂעָר וְעַפְעָף;",
			"נִרְאִים כִּכְפוּתִים בִּרְצוּעוֹת שְׁחֹרוֹת שֶׁל-צִלְלֵי הָרְמָחִים,",
			"הִכְסִיף הַסַּהַר עֹז פְּנֵיהֶם וְגַבּוֹת עֵינֵיהֶם מַאֲפִילֹות...",
			"וְעָמַד הָאַרְיֵה מִשְׁתָּאֶה לְתִפְאֶרֶת הָעֹז הַמִּתְנַמְנֵם –",
			"פִּתְאֹם יִתְחַבֵּט הַכַּפְתּוֹר וְשָׁאַג הָאַרְיֵה שְׁאָגָה,",
			"וְתָי'ו עַל-תָּי'ו פַּרְסָה מִסָּבִיב יִזְדַּעְזַע הַמִּדְבָּר וַאֲגַפָּיו,",
			"נָפַל הַהֵד וַיִּתְפּוֹצֵץ בֵּין צוּרִים וַהֲרָרִים דּוֹמֵמִים,",
			"פֹּרַר לְאַלְפֵי רְעָמִים עַל-קַצְוֵי הַיְשִׁימוֹן הָרָחוֹק,",
			"וְעָנוּ הַתַּנִּים לְקֹולֹו וְיִלְלַת אֹחִים תְּשִׁיבֶנּוּ,",
			"וְעָלְתָה נַהֲקַת הַפְּרָאִים וּמָלְאָה הַצִּיָּה חֲרָדָה –",
			"הֲלֹא הוּא יְלֵל הַיְשִׁימֹון וְזַעֲקַת הַמִּדְבָּר הַמָּרָה",
			"בַּהֲקִיצוֹ בַחֲבָלָיו וְהוּא עָיֵף וְהוּא רָעֵב וְנַפְשׁוֹ חֲרֵבָה –",
			"עוֹמֵד הָאַרְיֵה עוֹד רֶגַע, מִתְבּוֹנֵן לְרַעַם גְּבוּרָתוֹ,",
			"וְנָסַב מֵאֵצֶל הַפְּגָרִים, וְהוּא שָׁלֵו וְגֵא כְּבַתְּחִלָּה,",
			"נוֹשֵׂא אֶת-רַגְלָיו וְהוֹלֵךְ לוֹ, וְלַפִּיד הַבּוּז בָּעֵינַיִם,",
			"צוֹעֵד וּמְנַעֵר תַּלְתַּלָּיו וּבְהַדְרַת מַלְכוּתוֹ יִתְרֶחָק –",
			"וּזְמָן רַב עוֹד יִרְגַּז הַמִּדְבָּר, יִתְנוֹדֵד וְהַשֶּׁקֶט בַּל-יוּכַל,",
			"נֶאֱנָח, גּוֹנֵחַ וְרַע לוֹ וּמְקַבֵּל יִסּוּרָיו בְּזַעַף.",
			"שַׁחַר – וְיָגַע בְּאַנְחָתוֹ וְהִתְנַמְנֵם שְׂבַע רֹגֶז וּנְדוּדִים,",
			"נִים וְלֹא-נִים אַט יְיַבֵּב, כִּמְרִירֵי יוֹם קָרוֹב יְבַעֲתוּהוּ –",
			"הָלֹךְ וְכֵהָה עֵין  סַהַר וּפַאֲתֵי רָקִיעַ חֳוַרְוָרוּ,",
			"הוֹלְכִים הַצְּלָלִים וּנְמוֹגִים מִתַּחַת לְצַלְעוֹת הֶהָרִים.",
			"נִגְלוּ הַצּוּרִים – וְהִנָּם אֲמֻצִּים, זוֹעֲפִים וְסָרִים;",
			"יָחִיל הַמִּדְבָּר וְדוּמָם מֵאֵימַת הֲדַר רוֹמְמוּתָם.",
			"רֶגַע עוֹד יִזְעַף בְּחֵיקוֹ, נוֹבֵחַ וְאֵין קוֹלוֹ נִשְׁמָע –",
			"תִּזְרַח הַשֶּׁמֶשׁ יִשְׁתַּתָּק, וּדְמָמָה עוֹלָמִית כְּשֶהָיְתָה,",
			"וְשָׁכְבוּ אַדִּירִים כְּשֶׁשָּׁכְבוּ, וְיוֹבְלוֹת עַל-יוֹבְלוֹת יִנְקֹפוּ."
		]
	}, {
		"paragraph": 7,
		"text": [
			"אוּלָם יֵשׁ אֲשֶׁר-יָקוּץ הַמִּדְבָּר וְנָקֹט בִּדְמִי הָעוֹלָמִים",
			"וְהִתְעוֹרֵר לְהִנָּקֵם בְּאַחַת נְקַם שׁוֹמְמוּתוֹ מִיּוֹצְרוֹ,",
			"וְהִתְנַשֵּׂא לְמוּלוֹ בִּסְעָרָה וּבִנְצִיבֵי הַחוֹל לוֹ יִתְקוֹמָם.",
			"פֶּתַע יָקוּם וּבָעַט בַּיּוֹצֵר וְהֶחֱרִידוֹ מִכִּסֵּא הַכָּבוֹד,",
			"יָעֹז לִשְׁפֹּךְ הַקִּתּוֹן עַל-פָּנָיו וּלְזָרְקוֹ בַּחֲמַת אַף לְרַגְלָיו",
			"וּלְעַרְבֵּב עָלָיו כָּל-עוֹלָמוֹ וּלְהָשִׁיב הַתֹּהוּ עַל-כַּנּוֹ –",
			"אָז יִזְדַּעְזַע הַיּוֹצֵר וְזָעַם וּפְנֵי הַשָּׁמַיִם יִשְׁתַּנּוּ,",
			"וּכְגִגִּית הַבַּרְזֶל הַמְלֻבָּן עַל-הַמִּדְבָּר הַמּוֹרֵד הֵם כְּפוּיִים,",
			"וְאַדְמוּמִית זְעוּמַת הַמַּרְאֶה שׁוֹפַעַת מֵהֶם וּמְפַעְפַּעַת",
			"בַּחֲלָלוֹ שֶׁל-עוֹלָם וְעַד רָאשֵׁי הַצּוּרִים הַקְּלוּיִם יוֹקָדֶת –",
			"וְהִתְמַרְמַר הַמִּדְבָּר וְנָהַם, וְנִעֵר בִּמְצוּלָה רוֹתַחַת",
			"כָּל-תַּחְתִּיּוֹת שְׁאוֹל וְרוּם עוֹלָם וְהָיוּ עִרְבּוּבְיָה אֶחָת,",
			"וְנִסְחֲפוּ אֲרָיוֹת וּנְמֵרִים בְּגִלְגַּל הַסּוּפָה הַחוֹזֵר,",
			"מְטֹרָפִים בַּסְּעָרָה, אֲחוּזֵי בְעָתָה וּסְמוּרֵי הָרַעְמָה,",
			"הֵם דּוֹהֲרִים, שׁוֹאֲגִים וְדוֹלְקִים וְעֵינֵיהֶם מַתִּיזוֹת נִיצוֹצוֹת,",
			"וְהֵם נִרְאִים כְּפוֹרְחִים בָּאַוִּיר, נְבוּכִים וּמֻכֵּי מְהוּמָה,",
			"בַּשָּׁעָה הַהִיא –",
			"וַאֲחוּזֵי פְרִיץ אוֹנִים יָקִיצוּ אַדִּירֵי אֲיֻמָּה,",
			"פֶּתַע פִּתְאֹם יִתְנַעֵר דּוֹר עִזּוּז וְגִבּוֹר, דּוֹר גִּבּוֹר מִלְחָמָה",
			"וְעֵינֵיהֶם בְּרָקִים וּפְנֵיהֶם לְהָבִים –",
			"                                                                                 וִידֵיהֶם לַחֲרָבוֹת!",
			"וְהִרְעִימוּ אַדִּירִים בְּקוֹלָם, קוֹל שִׁשִּׁים רְבָבָה,",
			"קוֹל קוֹרֵעַ הַסְּעָרָה וּבְנַהֲמַת הַמִּדְבָּר הַזּוֹעֵף יְתַחֲרֶה,",
			"וּסְבִיבָם נִשְׂעָרָה, וּסְבִיבָם נִזְעָמָה.",
			"                                                                               הֵם קֹרְאִים:",
			"אֲנַחְנוּ גִּבּוֹרִים!",
			"דּוֹר אַחֲרוֹן לְשִׁעְבּוּד וְרִאשׁוֹן לִגְאֻלָּה אֲנָחְנוּ!",
			"יָדֵנוּ לְבַדָּהּ, יָדֵנוּ הַחֲזָקָה",
			"אֶת-כֹּבֶד הָעֹל מֵעַל גְּאוֹן צַוָּארֵנוּ פָּרָקָה.",
			"וַנִּזְקֹף רֹאשֵׁנוּ שָׁמָיְמָה וַיֵּצְרוּ בְעֵינֵינוּ –",
			"וַנַּעֲרֹק לַמִּדְבָּר וַנֹּאמַר לַצִּיָּה 'אִמֵּנוּ!'",
			"עַל-רָאשֵׁי הַצּוּרִים בֵּין מִפְלְשֵׁי עָבִים",
			"שָׁתִינוּ מִמְּקוֹרוֹ הַדְּרוֹר עִם כָּל-נִשְׁרֵי שָׁמַיִם –",
			"וּמִי אָדוֹן לָנוּ?!",
			"גַּם-עַתָּה – אִם-סָגַר עָלֵינוּ מִדְבָּרוֹ אֵל נָקָם,",
			"כִּמְעַט נָגַע בָּנוּ שִׁיר עִזּוּז וָמֶרִי –  וַנָּקָם!",
			"לַחֲרָבוֹת! לָרְמָחִים! הִתְאַחֲדוּ! הֵימִינוּ!",
			"עַל-אַף הַשָּׁמַיִם וַחֲמָתָם –",
			"הִנְנוּ וְעָלִינוּ –",
			"בִּסְעָרָה!'",
			"                      'הִנְנוּ וְעָלִינוּ!",
			"אִם-אָסַף הָאֵל מֵעִמָּנוּ אֶת-יָדָיו",
			"וַאֲרוֹנוֹ מִמְּקוֹמוֹ לֹא-יָמוּשׁ –",
			"נַעַל-נָא אֵפוֹא בִּלְעָדָיו!",
			"וְתַחַת עֵין זַעְמוֹ, לִבְרַק חֲמַת מַבָּטוֹ,",
			"נֵרְדְּ לְפָנֵינוּ תּוֹעֲפוֹת הֶהָרִים הָאֵלֶּה,",
			"וּפָנִים נִתְרָאֶה בָאוֹיֵב הֶחָמוּשׁ!",
			"הַאֲזִינוּ!",
			"הַסְּעָרָה  גַּם-הִיא קוֹרֵאת לָנוּ: 'הָהִינוּ!'",
			"לַחֲרָבוֹת! לָרְמָחִים! יִתְפָּרְקוּ הֶהָרִים, יִשְׁתַּבְּרוּ הַגְּבָעוֹת",
			"אוֹ יִפְּלוּ פְגָרֵינוּ חֳמָרִים חֳמָרִים –",
			"הִנְנוּ וְעָלִינוּ",
			"הֶהָרָה!' –  –  –  –",
			"– –  –  –  –  –  –",
			"וְהָיָה הַמִּדְבָּר בְּרֶגַע הַהוּא עָרִיץ אָיֹם מְאֹד –",
			"וּמִי יִכְבְּשֶׁנוּ?",
			"וְעָלָה בַסְּעָרָה קוֹל פְּחָדִים וְנַהֲקַת עֲנוֹת –",
			"אֵין זֹאת",
			"כִּי אִם-יִיצֶר הַמִּדְבָּר בְּקִרְבּוֹ הַוֹּת,",
			"דָּבָר מָר, דָּבָר אַכְזָר וְנוֹרָא מְאֹד."
		]
	}, {
		"paragraph": 8,
		"text": [
			"וְעָבַר הַסַּעַר. נִשְׁתַּתֵּק הַמִּדְבָּר מִזַּעְפּוֹ וְטָהַר.",
			"ובבהירים מזהירים מאד השמים וגדולה הדממה.",
			"וְאֹרְחוֹת, אֲשֶׁר הִדְבִּיקָתָן הַסּוּפָה בְּאַחַד הַמְּקוֹמוֹת,",
			"תָּקֹמְנָה מִכְּרֹעַ עַל-פְּנֵיהֶן וּבֵרְכוּ אֶת-שֵׁם אֱלֹהֵיהֶן –",
			"וּפֹה כְבַתְּחִלָּה נְטוּשִׁים בַּחוֹל שִׁשִּׁים רִבּוֹא פְגָרִים",
			"וְעַל-פְּנֵיהֶם כְּעֵין אוֹר: הִשְׁלִים אוֹתָם הַמָּוֶת גַּם עִם-אֱלֹהֵיהֶם.",
			"וְאִישׁ אֵין בָּאָרֶץ שֶׁיֵּדַע מְקוֹמָם וּבְנָפְלָם וּבְקוּמָם –",
			"צָבְרָה הַסְּעָרָה הֲרָרִים סְבִיבָם וַתִּסְגֹּר עֲלֵיהֶם.",
			"אַךְ יֵשׁ אֲשֶׁר פָּרָשׁ עַז-נֶפֶשׁ יִנָּתֵק מֵאַחַת הָאֹרְחוֹת",
			"וְרִתַּח אֶת-סוּסוֹ הָאַבִּיר וְהִפְלִיג בְּיַם הָעֲרָבָה,",
			"וּמֻדְבָּק אֶל אֻכַּף אַבִּירוֹ יְעוֹפֵף כְּעוֹף הַפּוֹרֵחַ,",
			"זוֹרֵק כִּידוֹנוֹ וְקוֹלְטוֹ בְּתוֹךְ כְּדֵי-שֶׁטֶף מְרוּצָתוֹ,",
			"וְנִרְאֶה כְּאִלּוּ יְהַלֵּךְ וִירוֹצֵץ לְפָנָיו הַבָּרָק,",
			"וְהוּא דוֹלֵק אַחֲרָיו וְתוֹפְשׂוֹ וְשֵׁנִית יְשַׁלְּחֶנּוּ לַחָפְשִׁי.",
			"וְנֶעֱלַם הַמַּחֲזֶה בַּמֶּרְחָק וְשָׁטַף הַסּוּס וְהֶעֱלָה",
			"אֶת-רוֹכְבוֹ אֶל-רֹאשׁ צוּק גָּבֹהַּ מִמַּעַל לֶעָבִים – וּפִתְאֹם",
			"יִתְנוֹדֵד הָאַבִּיר וְנִזְקַף וְנִרְתַּע לְאָחוֹר קוֹמְמִיּוּת.",
			"יִתְמַהּ הַפָּרָשׁ וְהֵצֵל בִּשְׂמֹאלוֹ עַל-עֵינָיו וְהִבִּיט –",
			"וְהָפַךְ לְפֶתַע עִם-סוּסוֹ וְחִתַּת אֱלֹהִים עַל-פָּנֵיהוּ,",
			"וְדָפַק אַבִּירוֹ בְּכֹחַ וְכַחֵץ הַשָּׁלוּחַ –  לְאָחוֹר...",
			"יַדְבִּיק הָאֹרְחָה וְסָח לָהֶם כָּל-מַרְאֶה עֵינָיו בִּדְמָמָה –",
			"שׁוֹמְעִים עַרְבִיאִים, מַחֲרִישִׁים וְאִישׁ אֶל-רֵעֵהוּ יִתְמָהוּ,",
			"שׁוֹמְרִים אֶת-פִּי זְקַן הַחֲבוּרָה – וְהוּא אֶחָד 'קָדוֹשׁ' וְיָשִׁישׁ –",
			"יִשָּׂא הַיָּשִׁישׁ וְאָמַר: 'בָּרֵךְ שֵׁם אַלַּהּ, הַמַּאֲמִין!",
			"חַי זְקַן הַנָּבִיא, כִּי-רָאוּ עֵינֶיךָ אֶת-מֵתֵי הַמִּדְבָּר!",
			"מַחֲנֵה אֱלֹהִים זֶה, דּוֹר קְדוּמִים, עַם נֶאְדָּר בָּעֹז, עַתֶּיק יוֹמִין,",
			"אָכֵן עַז-נֶפֶשׁ וְקָשֶׁה כְּסַלְעֵי עֲרָב עַם-זֶה הָיָה:",
			"הִמְרוּ אֶת-נֶפֶשׁ נְבִיאָם וְגַם בֵּאלֹהֵיהֶם הִתְגָּרוּ –",
			"וַיִּסְגְּרֵם אֶל-בֵּין הֶהָרִים וַיַּפֵּל שְׁנַת נֶצַח עֲלֵיהֶם,",
			"וַיְצַו אֶת-הַמִּדְבָּר עֲלֵיהֶם וּשְׁמָרָם לְזִכְרוֹן דּוֹר דּוֹרִים –",
			"וְיִנְצֹר אַלַּהּ מַאֲמִינָיו מִנְגֹעַ בִּקְצֵה כַנְפוֹת כְּסוּתָם!",
			"וּמַעֲשֶׂה בַּעֲרָבִי שֶׁנָּטַל חוּט אֶחָד מִצִּיצִית כְּנַף בִּגְדָם –",
			"וַיִּיבַשׁ כָּל-גּוּפוֹ מִיָּד עַד שֶׁהֵשִׁיב הָאָשָׁם לִמְקוֹמוֹ –",
			"וְהֵם הֵם אֲבוֹת עַם-הַכְּתָב'."
		]
	}, {
		"paragraph": 9,
		"text": [
			"                                        כָּכָה יִגְמֹר הַיָּשִׁישׁ אִמְרָתוֹ;",
			"שׁוֹמְעִים עַרְבִיאִים וְשׁוֹתְקִים וְיִרְאַת אַלַּהּ עַל-פְּנֵיהֶם,",
			"פּוֹסְעִים בְּנַחַת לְצַלְעוֹת הַגְּמַלִּים הַטְּעוּנִים לַעֲיֵפָה;",
			"וּזְמָן רַב יַלְבִּינוּ מֵרָחוֹק הַסּוּדְרִים הַלְּבָנִים בְּרֹאשָׁם",
			"וְדַבְּשׁוֹת הַגְּמַלִּים אַט נָעוֹת וְנֶעֶלְמוּ בַּמֶּרְחָק הַבָּהִיר,",
			"כְּמוֹ נָשְׂאוּ מִזֶּה עַל-גַּבֵּיהֶן אַגָּדָה עַתִּיקָה עוֹד אֶחָת –",
			"וְשָׁבָה הַדְּמָמָה כְּשֶׁהָיְתָה וַעֲרִירִי יַעֲמֹד הַמִּדְבָּר."
		]
	}]
}, {
	"id": 4,
	"type": "shirot",
	"date": "תמוז–תשרי, תרס'ד.",
	"title": "בעיר ההרגה",
	"titleAggl": "בְּעִיר הַהֲרֵגָה",
	"poem": [{
		"paragraph": 1,
		"text": [
			"קוּם לֵךְ לְךָ אֶל עִיר הַהֲרֵגָה וּבָאתָ אֶל-הַחֲצֵרוֹת,",
			"וּבְעֵינֶיךָ תִרְאֶה וּבְיָדְךָ תְמַשֵּׁשׁ עַל-הַגְּדֵרוֹת",
			"וְעַל הָעֵצִים וְעַל הָאֲבָנִים וְעַל-גַּבֵּי טִיחַ הַכְּתָלִים",
			"אֶת-הַדָּם הַקָּרוּשׁ וְאֶת-הַמֹּחַ הַנִּקְשֶׁה שֶׁל-הַחֲלָלִים.",
			"וּבָאתָ מִשָּׁם אֶל-הֶחֳרָבוֹת וּפָסַחְתָּ עַל-הַפְּרָצִים",
			"וְעָבַרְתָּ עַל-הַכְּתָלִים הַנְּקוּבִים וְעַל הַתַּנּוּרִים הַנִּתָּצִים,",
			"בִּמְקוֹם הֶעֱמִיק קִרְקַר הַמַּפָּץ, הִרְחִיב הִגְדִּיל הַחוֹרִים,",
			"מַחֲשֹׂף הָאֶבֶן הַשְּׁחֹרָה וְעָרוֹת הַלְּבֵנָה הַשְּׂרוּפָה,",
			"וְהֵם נִרְאִים כְּפֵיוֹת פְּתוּחִים שֶׁל-פְּצָעִים אֲנוּשִׁים וּשְׁחֹרִים",
			"אֲשֶׁר אֵין לָהֶם תַּקָּנָה עוֹד וְלֹא-תְהִי לָהֶם תְּרוּפָה,",
			"וְטָבְעוּ רַגְלֶיךָ בְּנוֹצוֹת וְהִתְנַגְּפוּ עַל תִּלֵּי-תִלִּים",
			"שֶׁל-שִׁבְרֵי שְׁבָרִים וּרְסִיסֵי רְסִיסִים וּתְבוּסַת סְפָרִים וּגְוִילִים,",
			"כִּלְיוֹן עֲמַל לֹא-אֱנוֹשׁ וּפְרִי מִשְׁנֶה עֲבוֹדַת פָּרֶךְ;",
			"וְלֹא-תַעֲמֹד עַל-הַהֶרֶס וְעָבַרְתָּ מִשָּׁם הַדָּרֶךְ –",
			"וְלִבְלְבוּ הַשִּׁטִּים לְנֶגְדְּךָ וְזָלְפוּ בְאַפְּךָ בְּשָׂמִים,",
			"וְצִיצֵיהֶן חֶצְיָם נוֹצוֹת וְרֵיחָן כְּרֵיחַ דָּמִים;",
			"וְעַל-אַפְּךָ וְעַל-חֲמָתְךָ תָּבִיא קְטָרְתָּן הַזָּרָה",
			"אֶת-עֶדְנַת הָאָבִיב בִּלְבָבְךָ – וְלֹא-תְהִי לְךָ לְזָרָא;",
			"וּבְרִבֲבוֹת חִצֵּי זָהָב יְפַלַּח הַשֶּׁמֶשׁ כְּבֵדְךָ",
			"וְשֶׁבַע קַרְנַיִם מִכָּל-רְסִיס זְכוּכִית תִּשְׂמַחְנָה לְאֵידְךָ,",
			"כִּי-קָרָא אֲדֹנָי לָאָבִיב וְלַטֶּבַח גַּם-יָחַד:",
			"הַשֶּׁמֶשׁ זָרְחָה, הַשִּׁטָּה פָּרְחָה וְהַשּׁוֹחֵט שָׁחַט."
		]
	}, {
		"paragraph": 2,
		"text": [
			"וּבָרָחְתָּ וּבָאתָ אֶל-חָצֵר, וְהֶחָצֵר גַּל בּוֹ –",
			"עַל הַגַּל הַזֶּה נֶעֶרְפוּ שְׁנַיִם: יְהוּדִי וְכַלְבּוֹ.",
			"קַרְדֹּם אֶחָד עֲרָפָם וְאֶל-אַשְׁפָּה אַחַת הוּטָלוּ",
			"וּבְעֵרֶב דָּם שְׁנֵיהֶם יְחַטְטוּ חֲזִירִים וְיִתְגּוֹלָלוּ;",
			"מָחָר יֵרֵד גֶּשֶׁם וּסְחָפוֹ אֶל-אַחַד נַחֲלֵי הַבָּתוֹת –",
			"וְלֹא-יִצְעַק עוֹד הַדָּם מִן הַשְּׁפָכִים וְהָאַשְׁפָּתוֹת,",
			"כִּי בִּתְהֹם רַבָּה יֹאבַד אוֹ-יַשְׁקְ נַעֲצוּץ לִרְוָיָה –",
			"וְהַכֹּל יִהְיֶה כְּאָיִן, וְהַכֹּל יָשׁוּב כְּלֹא-הָיָה.",
			"וְאֶל עֲלִיּוֹת הַגַּגֹּות תְּטַפֵּס וְנִצַּבְתְּ שָׁם בָּעֲלָטָה –",
			"עוֹד אֵימַת מַר הַמָּוֶת בַּמַּאֲפֵל הַדּוֹמֵם שָׁטָה;",
			"וּמִכָּל-הַחוֹרִים הָעֲמוּמִים וּמִתּוֹךְ צִלְלֵי הַזָּוִיּוֹת",
			"עֵינַיִם, רְאֵה, עֵינַיִם דּוּמָם אֵלֶיךָ צוֹפִיּוֹת.",
			"רוּחוֹת הַ'קְּדוֹשִׁים' הֵן, נְשָׁמוֹת עוֹטְיוֹת וְשׁוֹמֵמוֹת,",
			"אֶל-זָוִית אַחַת תַּחַת כִּפַּת הַגַּג הִצְטַמְצְמוּ – וְדוֹמֵמוֹת.",
			"כַּאן מְצָאָן הַקַּרְדֹּם וְאֶל-הַמָּקוֹם הַזֶּה תָּבֹאנָה",
			"לַחְתֹּם פֹּה בְּמֶבָּטֵי עֵינֵיהֶן בַּפַּעַם הָאַחֲרוֹנָה",
			"אֶת כָּל-צַעַר מוֹתָן הַתָּפֵל וְאֶת כָּל-תַּאֲלַת חַיֵּיהֶן,",
			"וְהִתְרַפְּקוּ פֹּה זָעוֹת וַחֲרֵדוֹת, וְיַחְדָּו מִמַּחֲבוֹאֵיהֶן",
			"דּוּמָם תּוֹבְעוֹת עֶלְבּוֹנָן וְעֵינֵיהֶן שׁוֹאֲלוֹת: לָמָּה? –",
			"וּמִי-עוֹד כֵּאלֹהִים בָּאָרֶץ אֲשֶׁר-יִשָּׂא זֹאת הַדְּמָמָה?",
			"וְנָשָׂאתָ עֵינֶיךָ הַגָּגָה – וְהִנֵּה גַם רְעָפָיו מַחֲרִישִׁים,",
			"מַאֲפִילִים עָלֶיךָ וְשׁוֹתְקִים, וְשָׁאַלְתָּ אֶת-פִּי הָעַכָּבִישִׁים;",
			"עֵדִים חַיִּים הֵם, עֵדֵי רְאִיָּה, וְהִגִּידוּ לְךָ כָּל-הַמּוֹצְאוֹת:",
			"מַעֲשֶׂה בְּבֶטֶן רֻטָּשָה שֶׁמִּלּאוּהָ נוֹצוֹת,",
			"מַעֲשֶׂה בִּנְחִירַיִם וּמַסְמֵרוֹת, בְּגֻלְגָּלוֹת וּפַטִּישִׁים,",
			"מַעֲשֶׂה בִּבְנֵי אָדָם שְׁחוּטִים שֶׁנִּתְלוּ בְּמָרִישִׁים,",
			"וּמַעֲשֶׂה בְּתִינוֹק שֶׁנִּמְצָא בְּצַד אִמּוֹ הַמְדֻקָּרָה",
			"כְּשֶׁהוּא יָשֵׁן וּבְפִיו פִּטְמַת שָׁדָהּ הַקָּרָה;",
			"וּמַעֲשֶׂה בְּיֶלֶד שֶׁנִּקְרַע וְיָצְאָה נִשְׁמָתוֹ בְּ'אִמִּי!' –",
			"וְהִנֵּה גַם עֵינָיו פֹּה שׁוֹאֲלוֹת חֶשְׁבּוֹן מֵעִמִּי.",
			"וְעוֹד כָּאֵלֶּה וְכָאֵלֶּה תְּסַפֵּר לְךָ הַשְׂמָמִית",
			"מַעֲשִׂים נוֹקְבִים אֶת-הַמֹּחַ וְיֵשׁ בָּהֶם כְּדֵי לְהָמִית",
			"אֶת-רוּחֲךָ וְאֶת-נִשְׁמָתְךָ מִיתָה גְּמוּרָה עוֹלָמִית –",
			"וְהִתְאַפַּקְתָּ, וְחָנַקְתָּ בְּתוֹךְ גְּרוֹנְךָ אֶת הַשְּׁאָגָה",
			"וּקְבַרְתָהּ בְּמַעֲמַקֵּי לְבָבְךָ לִפְנֵי הִתְפָּרְצָהּ,",
			"וְקָפַצְתָּ מִשָּׁם וְיָצָאתָ – וְהִנֵּה הָאָרֶץ כְּמִנְהָגָהּ,",
			"וְהַשֶּׁמֶשׁ כִּתְמֹל שִׁלְשֹׁם תְּשַׁחֵת זָהֳרָהּ אָרְצָה."
		]
	}, {
		"paragraph": 3,
		"text": [
			"וְיָרַדְתָּ מִשָּׁם וּבָאתָ אֶל-תּוֹךְ הַמַּרְתֵּפִים הָאֲפֵלִים,",
			"מְקוֹם נִטְמְאוּ בְּנוֹת עַמְּךָ הַכְּשֵׁרוֹת בֵּין הַכֵּלִים,",
			"אִשָּׁה אִשָּׁה אַחַת תַּחַת שִׁבְעָה שִׁבְעָה עֲרֵלִים,",
			"הַבַּת לְעֵינֵי אִמָּהּ וְהָאֵם לְעֵינֵי בִּתָּהּ,",
			"לִפְנֵי שְׁחִיטָה וּבִשְׁעַת שְׁחִיטָה וּלְאַחַר שְׁחִיטָה;",
			"וּבְיָדְךָ תְמַשֵּׁש אֶת-הַכֶּסֶת הַמְטֻנֶּפֶת וְאֶת-הַכָּר הַמְאָדָּם,",
			"מִרְבַּץ חֲזִירֵי יַעַר וּמִרְבַּעַת סוּסֵי אָדָם",
			"עִם-קַרְדֹּם מְטַפְטֵף דָּם רוֹתֵחַ בְּיָדָם.",
			"וּרְאֵה גַּם-רְאֵה: בַּאֲפֵלַת אוֹתָהּ זָוִית,",
			"תַּחַת מְדוֹכַת מַצָּה זוֹ וּמֵאֲחוֹרֵי אוֹתָהּ חָבִית,",
			"שָׁכְבוּ בְעָלִים, חֲתָנִים, אַחִים, הֵצִיצוּ מִן-הַחוֹרִים",
			"בְּפַרְפֵּר גְּוִיּוֹת קְדוֹשׁוֹת תַּחַת בְּשַׂר חֲמוֹרִים,",
			"נֶחֱנָקוֹת בְּטֻמְאָתָן וּמְעַלְּעוֹת דַּם צַוָּארָן,",
			"וּכְחַלֵּק אִישׁ פַּת-בָּגוֹ חִלֵּק מְתֹעָב גּוֹי בְּשָׂרָן –",
			"שָׁכְבוּ בְּבָשְׁתָּן וַיִּרְאוּ – וְלֹא נָעוּ וְלֹא זָעוּ,",
			"וְאֶת-עֵינֵיהֶם לֹא-נִקֵּרוּ וּמִדַּעְתָּם לֹא יָצָאוּ –",
			"וְאוּלַי גַּם-אִישׁ לְנַפְשׁוֹ אָז הִתְפַּלֵּל בִּלְבָבוֹ:",
			"רִבּוֹנוֹ שֶׁל-עוֹלָם, עֲשֵׂה נֵס – וְאֵלַי הָרָעָה לֹא-תָבֹא.",
			"וְאֵלֶּה אֲשֶׁר חָיוּ מִטֻּמְאָתָן וְהֵקִיצוּ מִדָּמָן –",
			"וְהִנֵּה שֻׁקְּצוּ כָּל-חַיֵּיהֶן וְנִטְמָא אוֹר עוֹלָמָן",
			"שִׁקּוּצֵי עוֹלָם, טֻמְאַת גּוּף וָנֶפֶשׁ, מִבַּחוּץ וּמִבִּפְנִים –",
			"וְהֵגִיחוּ בַעֲלֵיהֶן מֵחוֹרָם וְרָצוּ בֵית-אֱלֹהִים",
			"וּבֵרְכוּ עַל-הַנִּסִּים שֵׁם אֵל יִשְׁעָם וּמִשְׂגַּבָּם;",
			"וְהַכֹּהֲנִים שֶׁבָּהֶם יֵצְאוּ וְיִשְׁאֲלוּ אֶת רַבָּם:",
			"רַבִּי! אִשְׁתִּי מָה הִיא? מֻתֶּרֶת אוֹ אֲסוּרָה?' –",
			"וְהַכֹּל יָשׁוּב לְמִנְהָגוֹ, וְהַכֹּל יַחֲזֹר לְשׁוּרָה."
		]
	}, {
		"paragraph": 4,
		"text": [
			"וְעַתָּה לֵךְ וְהֵבֵאתִיךָ אֶל-כָּל הַמַּחֲבוֹאִים:",
			"בָּתֵּי מָחֳרָאוֹת, מִכְלְאוֹת חֲזִירִים וּשְׁאָר מְקוֹמוֹת צוֹאִים.",
			"וְרָאִיתָ בְּעֵינֶיךָ אֵיפֹה הָיוּ מִתְחַבְּאִים",
			"אַחֶיךָ, בְּנֵי עַמֶּךָ וּבְנֵי בְנֵיהֶם שֶׁל-הַמַּכַּבִּים,",
			"נִינֵי הָאֲרָיוֹת שֶׁבְּ'אַב הָרַחֲמִים' וְזֶרַע הַ'קְּדוֹשִׁים'.",
			"עֶשְׂרִים נֶפֶשׁ בְּחוֹר אֶחָד וּשְׁלֹשִׁים שְׁלֹשִׁים,",
			"וַיְגַדְּלוּ כְבוֹדִי בָּעוֹלָם וַיְקַדְּשׁוּ שְׁמִי בָּרַבִּים...",
			"מְנוּסַת עַכְבָּרִים נָסוּ וּמַחֲבֵא פִשְׁפְּשִׁים הָחְבָּאוּ,",
			"וַיָמוּתוּ מוֹת כְּלָבִים שָׁם בַּאֲשֶׁר נִמְצָאוּ,",
			"וּמָחָר לַבֹּקֶר – וְיָצָא הַבֵּן הַפָּלִיט",
			"וּמָצָא שָׁם פֶּגֶר אָבִיו מְגֹאָל וְנִמְאָס – – –",
			"וְלָמָּה תֵבְךְּ, בֶּן-אָדָם, וְלָמָּה תָלִיט",
			"אֶת-פָּנֶיךָ בְּכַפְּךָ? – חֲרֹק שִׁנַּיִם וְהִמָּס!"
		]
	}, {
		"paragraph": 5,
		"text": [
			"וְיָרַדְתָּ בְּמוֹרַד הָעִיר וּמָצָאתָ גִּנַּת יָרָק,",
			"וַאֲוֵרָה גְדוֹלָה עִם הַגִּנָּה, הִיא אֲוֵרַת הֶהָרֶג.",
			"וּכְמַחֲנֵה תִּנְשְׁמוֹת עֲנָק וְאֵימֵי עֲטַלֵּפִים",
			"הַסְּרוּחִים עַל-חַלְלֵיהֶם שִׁכּוֹרֵי דָם וַעֲיֵפִים.",
			"שָׁם עַל קַרְקַע הָאֲוֵרָה שָׁטְחוּ לָהֶם שָׁטֹחַ",
			"אוֹפַנִּים מְפֻשְּׂקֵי יְתֵדוֹת כְּאֶצְבָּעוֹת שְׁלוּחוֹת לִרְצֹחַ,",
			"וּפִיפִיּוֹתָם מְגֹאָלִים עוֹד בְּדַם אָדָם וָמֹחַ.",
			"וְהָיָה בַּעֲרֹב הַיּוֹם, בִּנְטוֹת שֶׁמֶשׁ מַעֲרָבָה,",
			"מְעֻטָּף בְּעַנְנֵי דָּם וְנֶאְפַּד אֵשׁ לֶהָבָה,",
			"וּפָתַחְתָּ אֶת-הַשַּׁעַר, בַּלָּט וּבָאתָ אֶל-הָאֲוֵרָה",
			"וְאֵימָה חֲשֵׁכָה תִּבְלָעֶךָּ, וּתְהֹם זְוָעָה נַעֲלָמָה:",
			"מָגוֹר, מָגוֹר מִסָּבִיב... מְשׁוֹטֵט הוּא בַּאֲוֵרָהּ,",
			"שׁוֹרֶה הוּא עַל הַכְּתָלִים וְכָבוּשׁ בְּתוֹךְ הַדְּמָמָה.",
			"וּמִתַּחַת תִּלֵּי הָאוֹפַנִּים, מִבֵּין הַחוֹרִים וְהַסְּדָקִים,",
			"עוֹר תַּרְגִּישׁ כְּעֵין פִּרְפּוּר שֶׁל-אֲבָרִים מְרֻסָּקִים,",
			"מְזִיזִים אֶת הָאוֹפַנִּים הַתְּלוּלִים עַל-גַּבֵּיהֶם,",
			"מִתְעַוְּתִים בִּגְסִיסָתָם וּמִתְבּוֹסְסִים בִּדְמֵיהֶם;",
			"וְאֶנְקַת חֲשָׁאִים אַחֲרוֹנָה – קוֹל עֲנוֹת חֲלוּשָׁה",
			"מִמַּעַל לְרֹאשְׁךָ עֲדַיִן תְּלוּיָה כְּמוֹ קְרוּשָׁה,",
			"וּכְעֵין צַעַר נֶעְכָּר, צַעַר עוֹלָם, תּוֹסֵס שָׁם וְחָרֵד.",
			"אֵין זֹאת כִּי אִם-רוּחַ דַּכָּא רַב-עֱנוּת וּגְדֹל-יִסּוּרִים",
			"חָבַשׁ כָּאן אֶת-עַצְמוֹ בְּתוֹךְ בֵּית הָאֲסוּרִים,",
			"נִתְקַע פֹּה בִּדְוֵי עוֹלָם וְלֹא-יֹאבֶה עוֹד הִפָּרֵד,",
			"וּשְׁכִינָה שְׁחֹרָה אַחַת, עֲיֵפַת צַעַר וִיגֵעַת כֹּחַ,",
			"מִתְלַבֶּטֶת פֹּה בְּכָל-זָוִית וְלֹא-תִמְצָא לָהּ מָנוֹחַ,",
			"רוֹצָה לִבְכּוֹת –  וְאֵינָהּ יְכוֹלָה, חֲפֵצָה לִנְהֹם –  וְשׁוֹתֶקֶת,",
			"וְדוּמָם תִּמַּק בְּאֶבְלָהּ וּבַחֲשָׁאִי הִיא נֶחֱנֶקֶת,",
			"פּוֹרֶשֶׂת כְּנָפֶיהָ עַל צִלְלֵי הַקְּדוֹשִׁים וְרֹאשָׁהּ תַּחַת כְּנָפָהּ,",
			"מַאֲפִילָה עַל-דִּמְעוֹתֶיהָ וּבוֹכִיָּה בְלִי שָׂפָה – – –"
		]
	}, {
		"paragraph": 6,
		"text": [
			"וְאַתָּה גַם-אַתָּה,  בֶּן-אָדָם, סְגֹר בַּעַדְךָ הַשַּׁעַר,",
			"וְנִסְגַּרְתָּ פֹּה בָּאֲפֵלָה וּבַקַּרְקַע תִּכְבֹּשׁ עֵינֶיךָ",
			"וְנִצַּבְתָּ כֹּה עַד-בּוֹשׁ וְהִתְיַחַדְתָּ עִם-הַצַּעַר",
			"וּמִלֵּאתָ בּוֹ אֶת-לְבָבְךָ לְכֹל יְמֵי חַיֶּיךָ,",
			"וּבְיוֹם תְּרֻשַּׁשׁ נַפְשְּךָ וּבַאֲבֹד כָּל חֵילָהּ –",
			"וְהָיָה הוּא לְךָ לִפְלֵיטָה וּלְמַעְיַן תַּרְעֵלָה,",
			"וְרָבַץ בְּךָ כִּמְאֵרָה וִיבַעֶתְךָ כְּרוּחַ רָעָה,",
			"וּלְפָתְךָ וְהֵעִיק עָלֶיךָ כְּהָעֵק חֲלוֹם זְוָעָה;",
			"וּבְחֵיקְךָ תִשָּׂאֶנּוּ אֶל-אַרְבַּע רוּחוֹת הַשָּׁמַיִם,",
			"וּבִקַּשְׁתָּ וְלֹא-תִמְצָא לוֹ נִיב שְׂפָתַיִם."
		]
	}, {
		"paragraph": 7,
		"text": [
			"וְאֶל-מִחוּץ לָעִיר תֵּצֵא וּבָאתָ אֶל בֵּית-הָעוֹלָם,",
			"וְאַל-יִרְאֲךָ אִישׁ בְּלֶכְתְּךָ וִיחִידִי תָּבֹא שָׁמָּה,",
			"וּפָקַדְתָּ קִבְרוֹת הַקְּדוֹשִׁים לְמִקְּטַנָּם וְעַד-גְּדוֹלָם,",
			"וְנִצַּבְתָּ עַל עֲפָרָם הַתָּחוּחַ וְהִשְׁלַטְתִּי עָלֶיךָ דְּמָמָה:",
			"וּלְבָבְךָ יִמַּק בְּךָ מֵעֹצֶר כְּאֵב וּכְלִמָּה –",
			"וְעָצַרְתִּי אֶת-עֵינֶיךָ וְלֹא-תִהְיֶה דִמְעָה,",
			"וְיָדַעְתָּ כִּי עֵת לִגְעוֹת הִיא כְּשׁוֹר עָקוּד עַל הַמַּעֲרָכָה –",
			"וְהִקְשַׁחְתִּי אֶת-לְבָבְךָ וְלֹא-תָבֹא אֲנָחָה.",
			"הִנֵּה הֵם עֶגְלִֵי הַטִּבְחָה, הִנֵּה הֵם שׁוֹכְבִים כֻּלָּם –",
			"וְאִם יֵשׁ שִׁלּוּמִים לְמוֹתָם – אֱמֹר, בַּמֶּה יְשֻׁלָּם?",
			"סִלְחוּ לִי, עֲלוּבֵי עוֹלָם, אֱלֹהֵיכֶם עָנִי כְמוֹתְכֶם,",
			"עָנִי הוּא בְחַיֵּיכֶם וְקַל וָחֹמֶר בְּמוֹתְכֶם,",
			"כִּי תָבֹאוּ מָחָר עַל-שְׂכַרְכֶם וּדְפַקְתֶּם עַל-דְּלָתָי –",
			"אֶפְתְּחָה לָכֶם, בֹּאוּ וּרְאוּ: יָרַדְתִּי מִנְּכָסָי!",
			"וְצַר לִי עֲלֵיכֶם, בָּנַי, וְלִבִּי לִבִּי עֲלֵיכֶם:",
			"חַלְלֵיכֶם –  חַלְלֵי חִנָּם, וְגַם-אֲנִי וְגַם-אַתֶּם",
			"לֹא-יָדַעְנוּ לָמָּה מַתֶּם וְעַל-מִי וְעַל-מָה מַתֶּם,",
			"וְאֵין טַעַם לְמוֹתְכֶם כְּמוֹ אֵין טַעַם לְחַיֵּיכֶם.",
			"וּשְׁכִינָה מָה אוֹמֶרֶת? – הִיא תִּכְבֹּש בֶּעָנָן אֶת רֹאשָׁהּ",
			"וּמֵעֹצֶר כְּאֵב וּכְלִמָּה פּוֹרֶשֶׁת וּבוֹשָׁה...",
			"וְגַם-אֲנִי בַּלַּיְלָה בַלַּיְלָה אֵרֵד עַל הַקְּבָרִים,",
			"אֶעֱמֹד אַבִּיט אֶל-הַחֲלָלִים וְאֵבוֹשׁ בַּמִּסְתָּרִים –",
			"וְאוּלָם, חַי אָנִי, נְאוּם יְיָ, אִם-אוֹרִיד דִּמְעָה.",
			"וְגָדוֹל הַכְּאֵב מְאֹד וּגְדוֹלָה מְאֹד הַכְּלִמָּה –",
			"וּמַה-מִּשְּׁנֵיהֶם גָּדוֹל? – אֱמֹר אַתָּה, בֶּן אָדָם!",
			"אוֹ טוֹב מִזֶּה – שְׁתֹק! וְדוּמָם הֱיֵה עֵדִי,",
			"כִּי-מְצָאתַנִי בִקְלוֹנִי וַתִּרְאֵנִי בְּיוֹם אֵידִי;",
			"וּכְשׁוּבְךָ אֶל-בְּנֵי עַמֶּךָ – אַל-תָּשׁוּב אֲלֵיהֶם רֵיקָם,",
			"כִּי מוּסַר כְּלִמָּתִי תִּשָּׂא וְהוֹרַדְתּוֹ עַל-קָדְקֳדָם,",
			"וּמִכְּאֵבִי תִּקַּח עִמְּךָ וַהֲשֵׁבוֹתוֹ אֶל-חֵיקָם."
		]
	}, {
		"paragraph": 8,
		"text": [
			"וּפָנִיתָ לָלֶכֶת מֵעִם קִבְרוֹת הַמֵּתִים, וְעִכְּבָה",
			"רֶגַע אֶחָד אֶת-עֵינֶיךָ רְפִידַת הַדֶּשֶׁא מִסָּבִיב,",
			"וְהַדֶּשֶׁא רַךְ וְרָטֹב, כַּאֲשֶׁר יִהְיֶה בִּתְחִלַּת הָאָבִיב:",
			"נִצָּנֵי הַמָּוֶת וַחֲצִיר קְבָרִים אַתָּה רוֹאֶה בְעֵינֶיךָ;",
			"וְתָלַשְׁתָּ מֵהֶם מְלֹא הַכַּף וְהִשְׁלַכְתָּם לַאֲחוֹרֶיךָ,",
			"לֵאמֹר: חָצִיר תָּלוּשׁ הָעָם – וְאִם-יֵשׁ לַתָּלוּשׁ תִּקְוָה?",
			"וְעָצַמְתָּ אֶת-עֵינֶיךָ מֵרְאוֹתָם, וּלְקַחְתִּיךָ וַאֲשִׁיבְךָ",
			"מִבֵּית-הַקְּבָרוֹת אֶל-אַחֶיךָ אֲשֶׁר חָיוּ מִן-הַטִּבְחָה,",
			"וּבָאתָ עִמָּם בְּיוֹם צוּמָם אֶל בָּתֵּי תְפִלָּתָם",
			"וְשָׁמַעְתָּ זַעֲקַת שִׁבְרָם וְנִסְחַפְתָּ בְדִמְעָתָם;",
			"וְהַבַּיִת יִמָּלֵא יְלָלָה, בְּכִי וְנַאֲקַת פֶּרֶא,",
			"וְסָמְרָה שַׂעֲרַת בְּשָׂרְךָ וּפַחַד יִקְרָאֲךָ וּרְעָדָה –",
			"כָּכָה תֶּאֱנֹק אֻמָּה  אֲשֶׁר אָבְדָה אָבָדָה...",
			"וְאֶל-לְבָבָם תַּבִּיט –  וְהִנּוֹ מִדְבָּר וְצִיָּה,",
			"וְכִי-תִצְמַח בּוֹ חֲמַת נָקָם – לֹא תְחַיֶּה זֶרַע,",
			"וְאַף קְלָלָה נִמְרֶצֶת אַחַת לֹא-תוֹלִיד עַל-שִׂפְתֵיהֶם.",
			"הַאֵין פִּצְעֵיהֶם נֶאֱמָנִים – – וְלָמָה תְפִלָּתָם רְמִיָּה?",
			"לָמָּה יֱכַחֲשׁוּ לִי בְּיוֹם אֵידָם, וּמַה-בֶּצַע בְּכַחֲשֵׁיהֶם?",
			"וּרְאֵה גַם-רְאֵה: עוֹד הֵם נְמַקִּים בִּיגוֹנָם,",
			"כֻּלָּם יוֹרְדִים בַּבֶּכִי, יִשְּׂאוּ קִינָה בְּנִיהֶם,",
			"וְהִנֵּה הֵם מְתוֹפְפִים עַל-לִבְבֵיהֶם וּמִתְוַדִּים עַל-עֲוֹנָם",
			"לֵאמֹר: 'אָשַׁמְנוּ בָּגַדְנוּ' – וְלִבָּם לֹא-יַאֲמִין לְפִיהֶם.",
			"הֲיֶחֱטָא עֶצֶב נָפוֹץ וְאִם-שִׁבְרֵי חֶרֶשׂ יֶאְשָמוּ?",
			"וְלָמָּה זֶה יִתְחַנְּנוּ אֵלָי? – דַּבֵּר אֲלֵיהֶם וְיִרְעָמוּ!",
			"יָרִימוּ-נָא אֶגְרֹף כְּנֶגְדִי וְיִתְבְּעוּ אֶת עֶלְבּוֹנָם,",
			"אֶת-עֶלְבּוֹן כָּל-הַדּוֹרוֹת מֵרֹאשָׁם וְעַד-סוֹפָם,",
			"וִיפוֹצְצוּ הַשָּׁמַיִם וְכִסְאִי בְּאֶגְרוֹפָם."
		]
	}, {
		"paragraph": 9,
		"text": [
			"וְגַם-אַתָּה, בֶּן-אָדָם, אַל-תִּבָּדֵל מִתּוֹךְ עֲדָתָם,",
			"הַאֲמֵן  לְנִגְעֵי לִבָּם וְאַל-תַּאֲמֵן לִתְחִנָּתָם;",
			"וּבְהָרֵם הַחַזָּן קוֹלוֹ: 'עֲשֵׂה לְמַעַן הַטְּבוּחִים!",
			"עֲשֵׂה לְמַעַן תִּינֹוקוֹת! עֲשֵׂה לְמַעַן עוֹלְלֵי טִפּוּחִים'!",
			"וְעַמּוּדֵי הַבַּיִת יִתְפַּלְּצוּ בְּזַעֲקַת תַּאֲנִיָּה,",
			"וְסָמְרָה שַׂעֲרַת בְּשָׂרְךָ וּפַחַד יִקְרָאֲךָ וּרְעָדָה –",
			"וְהִתְאַכְזַרְתִּי אֲנִי אֵלֶיךָ – וְלֹא תִגְעֶה אִתָּם בִּבְכִיָּה",
			"וְכִי תִפְרֹץ שַׁאֲגָתְךָ – אֲנִי בֵּין שִׁנֶּיךָ אֲמִיתֶנָּה;",
			"יְחַלְּלוֹּ לְבַדָּם צָרָתָם – וְאַתָּה אַל תְּחַלְּלֶנָּה.",
			"תַּעֲמֹד הַצָּרָה לְדוֹרוֹת – צָרָה לֹא-נִסְפָּדָה,",
			"וְדִמְעָתְךָ אַתָּה תֵּאָצֵר דִּמְעָה בְלִי-שְׁפוּכָה,",
			"וּבָנִיתָ עָלֶיהָ מִבְצַר בַּרְזֶל וְחוֹמַת נְחוּשָׁה",
			"שֶׁל-חֲמַת  מָוֶת, שִׂנְאַת שְׁאוֹל וּמַשְׂטֵמָה כְבוּשָׁה,",
			"וְנֹאחֲזָה בִלְבָבְךָ וְגָדְלָה שָׁם כְּפֶתֶן בִּמְאוּרָתוֹ,",
			"וִינַקְתֶּם זֶה מִזֶּה וְלֹא-תִמְצְאוּ מְנוּחָה;",
			"וְהִרְעַבְתָּ וְהִצְמֵאתָ אוֹתוֹ – וְאַחַר תַּהֲרֹס חוֹמָתוֹ",
			"וּבְרֹאשׁ פְּתָנִים אַכְזָר לַחָפְשִׁי תְשַׁלְּחֶנּוּ",
			"וְעַל-עַם עֶבְרָתְךָ וְחֶמְלָתְךָ בְּיוֹם רַעַם תְּצַוֶּנּוּ."
		]
	}, {
		"paragraph": 10,
		"text": [
			"עַתָּה צֵא מִזֶּה וְשׁוּב הֵנָּה בֵּין הַשְּׁמָשׁוֹת",
			"וְרָאִיתָ אַחֲרִית אֵבֶל עָם: וְהִנֵּה כָּל-אֵלֶּה הַנְּפָשׁוֹת",
			"אֲשֶׁר-חָרְדוּ וְהֵקִיצוּ בֹקֶר – שָׁבוּ לָעֶרֶב וַתֵּרָדַמְנָה,",
			"ִויגֵעֵי בֶכִי וְדַכֵּי רוּחַ הִנָּם עוֹמְדִים עַתָּה בַּחֲשֵׁכָה,",
			"עוֹד הַשְּׂפָתַיִם נָעוֹת, מְפַלְּלוֹת – אַךְ הַלֵּב נָחַר תּוֹכוֹ,",
			"וּבְלֹא נִיצוֹץ תִּקְוָה בַּלֵּב וּבְלִי שְׁבִיב אוֹר בָּעָיִן",
			"הַיָּד תְּגַשֵּׁשׁ בָּאֲפֵלָה, תְּבַקֵּשׁ מִשְׁעָן – וָאִָיִן...",
			"כָּכָה תֶּעְשַׁן עוֹד הַפְּתִילָה אַחֲרֵי כְלוֹת שַּמְנָהּ,",
			"כָּךְ יִמְשֹׁךְ סוּס זָקֵן אֲשֶׁר נִשְׁבַּר כֹּחוֹ.",
			"לוּ אַגָּדַת תַּנְחוּמִים אַחַת הִנִּיחָה לָהֶם צָרָתָם,",
			"לִהְיוֹת לָהֶם לִמְשִׁיבַת נֶפֶשׁ וּלְכַלְכֵּל שֵׂיבָתָם!",
			"הִנֵּה כָלָה הַצּוֹם, קָרְאוּ 'וַיְחַל', אָמְרוּ 'עֲנֵנוּ' – וְלָמָּה",
			"עוֹד הַצִּבּוּר מִתְמַהְמֵהַּ? – הַיִקְרְאוּ גַּם 'אֵיכָה? –",
			"לֹא! הִנֵּה דַרְשָׁן עוֹלֶה עַל-הַבָּמָה,",
			"הִנֵּה הוּא פוֹתֵחַ פִּיו, מְגַמְגֵּם וּמְפִיחַ אֲמָרָיו,",
			"טָח תָּפֵל וְלוֹחֵשׁ פְּסוּקִים עַל מַכָּתָם הַטְּרִיָּה,",
			"וְאַף קוֹל אֱלֹהִים אֶחָד לֹא-יַצִּיל מִפִּיהוּ ,",
			"גַּם-נִיצוֹץ קָטָן אֶחָד לֹא-יַדְלִיק בִּלְבָבָם;",
			"וְעֵדֶר אֲדֹנָי עוֹמֵד בִּזְקֵנָיו וּבִנְעָרָיו,",
			"אֵלֶּה שׁוֹמְעִים וּמְפַהֲקִים וְאֵלֶּה רֹאשׁ יָנִיעוּ;",
			"תַּו הַמָּוֶת עַל-מִצְחָם וּלְבָבָם יֻכַּת שְׁאִיָּה.",
			"מֵת רוּחָם, נָס לֵחָם, וֵאלֹהֵיהֶם עֲזָבָם."
		]
	}, {
		"paragraph": 11,
		"text": [
			"וְגַם אַתָּה אַל-תָּנֹד לָהֶם, אַל-תְּזַעְזַע חִנָּם פִּצְעֵיהֶם,",
			"אַל-תִּגְדֹּשׁ עוֹד לַשָּׁוְא סְאַת צָרָתָם הַגְּדוּשָׁה;",
			"בַּאֲשֶׁר תִּגַּע אֶצְבָּעֲךָ – שָׁמָּה מַכָּה אֲנוּשָׁה,",
			"כָּל-בְּשָׂרָם עֲלֵיהֶם יִכְאַב – אֲבָל נוֹשְׁנוּ בְּמַכְאוֹבֵיהֶם",
			"וַיַּשְׁלִימוּ עִם חַיֵּי בָשְׁתָּם, וּמַה-בֶּצַע כִּי תְנַחֲמֵם?",
			"עֲלוּבִים הֵם מִקְּצֹף עֲלֵיהֶם וְאוֹבְדִים הֵם מֵרַחֲמֵם;",
			"הַנַּח לָהֶם וְיֵלֵכוּ – הִנֵּה יָצְאוּ הַכּוֹכָבִים,",
			"וַאֲבֵלִים וַחֲפוּיֵי רֹאשׁ וּבְבֹשֶׁת גַּנָּבִים",
			"אִישׁ אִישׁ עִם-נִגְעֵי לִבּוֹ יָשׁוּב הַבָּיְתָה,",
			"וְגֵווֹ כָּפוּף מִשֶּׁהָיָה וְנַפְשׁוֹ רֵיקָה מִשֶּׁהָיְתָה,",
			"וְאִישׁ אִישׁ עִם נִגְעֵי לִבּוֹ יַעֲלֶה עַל-מִשְׁכָּבוֹ",
			"וְהַחֲלֻדָּה עַל-עֲצָמָיו וְהָרָקָב בִּלְבָבוֹ...",
			"וְהָיָה כִּי-תַשְׁכִּים מָחָר וְיָצָאתָ בְּרֹאשׁ דְּרָכִים –",
			"וְרָאִיתָ הֲמוֹן שִׁבְרֵי אָדָם נֶאֱנָקִים וְנֶאֱנָחִים,",
			"צוֹבְאִים עַל חַלּוֹנוֹת גְּבִירִים וְחוֹנִים עַל הַפְּתָחִים,",
			"מַכְרִיזִים בְּפֻמְבֵּי עַל-פִּצְעֵיהֶם כְּרוֹכֵל עַל-מַרְכֹּלֶת,",
			"לְמִי גֻּלְגֹּלֶת רְצוּצָה וּלְמִי פֶּצַע יָד וְחַבּוּרָה,",
			"וְכֻלָּם פּוֹשְׁטִים יָד כֵּהָה וְחוֹשְׂפִים זְרוֹעַ שְׁבוּרָה,",
			"וְעֵינֵיהֶם, עֵינֵי עֲבָדִים מֻכִּים, אֶל יַד גְּבִירֵיהֶם,",
			"לֵאמֹר: 'גֻּלְגֹּלֶת רְצוּצָה לִי, אָב 'קָדוֹשׁ' לִי –תְּנָה אֶת תַּשְׁלוֹמֵיהֶם!'",
			"וּגְבִירִים בְּנֵי רַחֲמָנִים מִתְמַלְּאִים עֲלֵיהֶם רַחֲמִים",
			"וּמוֹשִׁיטִים לָהֶם מִבִּפְנִים מַקֵּל וְתַרְמִיל לַגֻּלְגֹּלֶת,",
			"אוֹמְרִים 'בָּרוּךְ שֶׁפְּטָרָנוּ' – וְהַקַּבְּצָנִים מִתְנַחֲמִים."
		]
	}, {
		"paragraph": 12,
		"text": [
			"לְבֵית הַקְּבָרוֹת, קַבְּצָנִים! וַחֲפַרְתֶּם עַצְמוֹת אֲבוֹתֵיכֶם",
			"וְעַצְמוֹת אַחֵיכֶם הַקְּדוֹשִׁים וּמִלֵּאתֶם תַּרְמִילֵיכֶם",
			"וַעֲמַסְתֶּם אוֹתָם עַל-שֶׁכֶם וִיצָאתֶם לַדֶּרֶךְ, עֲתִידִים",
			"לַעֲשׂוֹת בָּהֶם סְחוֹרָה בְּכָל-הַיְרִידִים;",
			"וּרְאִיתֶם לָכֶם יָד בְּרֹאשׁ דְּרָכִים, לְעֵין רוֹאִים,",
			"וּשְׁטַחְתֶּם אוֹתָם לַשֶּׁמֶשׁ עַל-סְמַרְטוּטֵיכֶם הַצֹּאִים,",
			"וּבְגָרוֹן נִחָר שִׁירָה קַבְּצָנִית עֲלֵיהֶם תְּשׁוֹרְרוּ,",
			"וּקְרָאתֶם לְחֶסֶד לְאֻמִּים וְהִתְפַּלַּלְתֶּם לְרַחֲמֵי גוֹיִם,",
			"וְכַאֲשֶׁר פְּשַׁטְתֶּם יָד תִּפְשֹׁטוּ, וְכַאֲשֶׁר שְׁנוֹרַרְתֶּם תִּשְׁנוֹרְרוּ."
		]
	}, {
		"paragraph": 13,
		"text": [
			"וְעַתָּה מַה-לְךָ פֹּה, בֶּן-אָדָם, קוּם בְּרַח הַמִּדְבָּרָה",
			"וְנָשָׂאתָ עִמְּךָ שָׁמָּה אֶת-כּוֹס הַיְגוֹנִים,",
			"וְקָרַעְתָּ שָׁם אֶת-נַפְשְׁךָ לַעֲשָׂרָה קְרָעִים",
			"וְאֶת-לְבָבְךָ תִּתֵּן מַאֲכָל לַחֲרוֹן אֵין-אוֹנִים,",
			"וְדִמְעָתְךָ הַגְּדוֹלָה הוֹרֵד שָׁם עַל קָדְקֹד הַסְּלָעִים",
			"וְשַׁאֲגָתְךָ הַמָּרָה שַׁלַּח – וְתֹאבַד בִּסְעָרָה."
		]
	}]
}, {
	"id": 5,
	"type": "shirot",
	"date": "תשרי, תרס*ה",
	"title": "הברכה",
	"titleAggl": "הַבְּרֵכָה",
	"poem": [{
		"paragraph": 1,
		"text": [
			"אֲנִי יוֹדֵעַ יַעַר, וּבַיַּעַר",
			"אֲנִי יוֹדֵעַ בְּרֵכָה צְנוּעָה אַחַת:",
			"בַּעֲבִי הַחֹרֶשׁ, פְּרוּשָׁה מִן הָעוֹלָם,",
			"בְּצֵל שֶׁל-אַלּוֹן רָם, בְּרוּךְ אוֹר וְלִמּוּד סַעַר,",
			"לְבַדָּה תַּחֲלֹם לָהּ חֲלוֹם עוֹלָם הָפוּךְ",
			"וְתַדְגֶּה לָהּ בַּחֲשָׁאִי אֶת-דְּגֵי זְהָבָהּ –",
			"וְאֵין יוֹדֵעַ מַה-בִּלְבָבָהּ."
		]
	}, {
		"paragraph": 2,
		"text": [
			"בַּבֹּקֶר,",
			"בִּרְחֹץ הַשֶּׁמֶשׁ מַחְלְפוֹת גְּאוֹן הַיַּעַר",
			"וְיָם שֶׁל-זֹהַר עַל תַּלְתַּלָּיו תִּשְׁפֹּךְ;",
			"וְהוּא, הָאֵיתָן, מִשְׁטַח חֶרְמֵי זָהָב כֻּלּוֹ,",
			"לִרְצוֹנוֹ, כְּשִׁמְשׁוֹן בִּידֵי דְלִילָה, עוֹמֵד נִלְכָּד,",
			"מִתּוֹךְ שְׂחוֹק קַל וְאוֹר פְּנֵי אוֹהֵב מַרְגִּישׁ כֹּחוֹ,",
			"בְּרֶשֶׁת פָּז שֶׁל-עַצְמוֹ, מְקַבֵּל אֲסוּרָיו בְּחִבָּה,",
			"וּמֵרִים עַל רֹאשׁ נִזְרוֹ תַּחַת גְּבוּרוֹת שֶׁמֶשׁ,",
			"כְּאוֹמֵר לָהּ: שִׁטְפִינִי, סַלְסְלִינִי אוֹ אִסְרִינִי",
			"וַעֲשִׂי בִי מַה-שֶׁלִבֵּךְ חָפֵץ –",
			"הַבְּרֵכָה בְּשָׁעָה זוֹ, אִם תִּזְכֶּה וְאִם לֹא-תִזְכֶּה",
			"בְּקֶרֶן זָהָב אַחַת מִגָּבֹהַּ –",
			"תִּתְעַלֵּף- לָהּ בְּצֵל מָגִנָּה רַב הַפֹּארוֹת,",
			"מֵינִיקָה חֶרֶשׁ אֶת-שָׁרָשָיו וּמֵימֶיהָ יִשְׁלוּ;",
			"כְּאִלּוּ שְׂמֵחָה הִיא בְחֶלְקָהּ דּוּמָם",
			"שֶׁזָּכְתָה לִהְיוֹת רְאִי לַחֲסִין הַיַּעַר.",
			"וּמִי יוֹדֵעַ, אוּלַי חוֹלְמָה הִיא בַּסָּתֶר,",
			"כִּי-לֹא רַק-צַלְמוֹ עִם יוֹנַקְתּוֹ בָּהּ –",
			"אַךְ כֻּלּוֹ גָדֵל הוּא בְּתוֹכָהּ."
		]
	}, {
		"paragraph": 3,
		"text": [
			"וּבְלֵיל יָרֵחַ –",
			"בִּרְבֹץ תַּעֲלוּמָה כְבֵדָה עַל הַחֹרֶשׁ,",
			"וְאוֹר גָּנוּז חֲרִישִׁי זוֹלֵף בֵּין עֳפָאָיו",
			"הִתְגַּנֵּב וַעֲבֹר עַל גְּזָעָיו,",
			"וְרוֹקֵם שָׁם בַּכֶּסֶף וּבַתְּכֵלֶת",
			"אֶת-רִקְמוֹת פְּלָאָיו –",
			"וְהַס כָּל-סְבָךְ, וְהַס כָּל-אִילָן!",
			"כָּל-אֶחָד מַאֲפִיל עַל-עַצְמוֹ בְּצַמַּרְתּוֹ",
			"וּמְהַרְהֵר לוֹ בְּצִנְעָה הִרְהוּר לִבּוֹ.",
			"וְעוֹמֵד לוֹ הַחֹרֶשׁ רַב מְזִמָּה, כֻּלּוֹ טָעוּן",
			"סוֹד מַלְכוּת נֶאְדָּר אֶחָד, גְּדָל-יְקָר וְקַדְמוֹן,",
			"כְּאִלּוּ שָׁם לִפְנַי וְלִפְנִים, בְּחֶבְיוֹן עֻזּוֹ,",
			"עַל-עֶרֶשׂ פָּז, מֵעֵין כָּל-חַי מֻצְנַעַת, תִּישַׁן,",
			"בְּעֶצֶם תֻּמָּהּ, כְּלִילַת הוֹד וַעֲלוּמֵי נֶצַח,",
			"בַּת-מַלְכָּה מִנִּי-קֶדֶם שֶׁנִּתְכַּשְּׁפָה,",
			"וְהוּא, הַחֹרֶשׁ, הָפְקַד לִמְנוֹת נִשְׁמוֹת אַפָּה",
			"וּשְׁמוֹר מִשְׁמֶרֶת קֹדֶשׁ סוֹד בְּתוּלֶיהָ",
			"עַד-יָבֹא בֶן-הַמֶּלֶךְ, דּוֹדָהּ גּוֹאֲלָהּ, וּגְאָלָהּ –",
			"הַבְּרֵכָה בְּשָׁעָה זוֹ, אִם תִּזְכֶּה וְאִם לֹא-תִזְכֶּה",
			"בְּקֶרֶן כֶּסֶף קְלוּשָׁה מִגָּבֹהַּ –",
			"תִּתְכַּנֵּס-לָהּ בְּצֵל מָגִנָּה רַב הַפֹּארוֹת,",
			"וּמִשְׁנֶה דְמָמָה תִּדֹּם,",
			"כְּאִלּוּ דְּמִי הַחֹרֶשׁ וְהַדְרַת סוֹדוֹ",
			"נִכְפָּלִים שָׁם בִּרְאִי מֵימֶיהָ הַנִּרְדָּמִים",
			"וּמִי יוֹדֵעַ, אוּלַי תַּחֲלֹם בַּמִּסְתָּרִים,",
			"כִּי אַךְ לַשָּׁוְא יְשׁוֹטֵט, יֵתַע בֶּן-הַמֶּלֶךְ",
			"וִיחַפֵּשׂ בְּיַעְרוֹת עַד, בְּצִיּוֹת חוֹל וּבְקַרְקַע יַמִּים",
			"אֶת-בַּת הַמַּלְכָּה הָאֹבֶדֶת –",
			"וְחֶמְדָּה גְנוּזָה זוֹ בְּזָהֳרָהּ הַגָּדוֹל",
			"הֲלֹא הִיא כְמוּסָה פֹּה עִמָּהּ בְּמַעֲמַקֶּיהָ –",
			"בְּלֵב הַבְּרֵכָה הַנִּרְדֶּמֶת."
		]
	}, {
		"paragraph": 4,
		"text": [
			"וּבְיוֹם הַסְּעָרָה –",
			"עַל-רֹאשׁ הַיַּעַר נִצְבְּרָה כְבָר חַשְׁרַת עָבִים",
			"וּקְרָב בִּלְבָבָם,",
			"אַךְ עוֹד מִתְאַפְּקִים הֵם וְכוֹבְשִׁים זַעְמָם רֶגַע",
			"וּבְסֵתֶר רַעַם תִּרְגַּז בִּטְנָם,",
			"וְעָב אֶל-עָב, כִּמְבַשֵּׂר רָעָה קְרוֹבָה,",
			"שׁוֹלֵחַ רִמְזֵי בְרָקִים בְּחִפָּזוֹן:",
			"*הִכּוֹנָה!*",
			"וּבְטֶרֶם נוֹדַע מִי הָאוֹיֵב",
			"וְאֵי מִזֶּה הָאוֹיֵב יָבֹא –",
			"הַיַּעַר כֻּלּוֹ קוֹדֵר עוֹמֵד מוּכָן",
			"לְכָל-פֻּרְעָנוּת שֶׁבָּעוֹלָם.",
			"וּפִתְאֹם – זִיק! בְּרַק-נוּר! הַיַּעַר חָוַר,",
			"הָעוֹלָם הִבְהֵב,",
			"הַךְ-הַךְ! הִתְפּוֹצֵץ רַעַם, זָע הַיַּעַר –",
			"וַיִּרְתָּח!",
			"וְשִׁשִּׁים רִבּוֹא פְּרִיצֵי רוּחוֹת",
			"הָרֹאִים וְאֵינָם נִרְאִים,",
			"בִּשְׁרִיקוֹת פְּרָאִים פָּשְׁטוּ עַל אַדִּירָיו",
			"וַיֹּאחֲזוּם פִּתְאֹם בִּבְלֹרִיתָם,",
			"וַיְטַלְטְלוּם טַלְטֵלָה, הָלְמוּ רֹאשָׁם –",
			"וְרַעַם אַחֲרֵי רָעַם!",
			"וּבָא מִתּוֹךְ הַסְּעָרָה קוֹל הֲמוֹן הַיַּעַר,",
			"רְחַב הֲמוּלָה, כֶּבֶד תְּשׁוּאוֹת,",
			"כִּשְׁאוֹן מִשְׁבָּרִים רְחוֹקִים כִּבְדֵי מַיִם,",
			"וְכֻלּוֹ אוֹמֵר רַעַשׁ, רַעַשׁ, רָעַשׁ...",
			"בִּשְׁעַת מְהוּמָה זוֹ – הַבְּרֵכָה,",
			"מֻקֶּפֶת חוֹמָה שֶׁל-אַבִּירֵי חֹרֶשׁ,",
			"עוֹד תַּעֲמִיק לַסְתִּיר בִּמְצוּלָתָהּ דְּגֵי זְהָבָהּ,",
			"וּכְתִינוֹק נִבְעָת נֶחְבָּא בְלֵיל זְוָעָה",
			"עֲצוּם עֵינַיִם תַּחַת כַּנְפֵי אִמּוֹ",
			"וּלְכָל-בְּרַק נוּר מְנַצְנֵץ יָנִיד עַפְעָף –",
			"כֵּן נַעֲוַת פָּנִים, שְׁחֹרַת מַיִם וּקְדֹרָנִית,",
			"תִּתְכַּנֵּס-לָהּ בְּצֵל מָגִנָּהּ רַב הַפֹּארוֹת –",
			"וְכֻלָּהּ רַעַד, רָעַד...",
			"וּמִי יוֹדֵעַ,",
			"הַחֲרֵדָה הִיא לִגְאוֹן אַדֶּרֶת יַעַר",
			"וּלְתוֹעֲפוֹת צַמְרוֹתָיו הַמְבֻלָּקוֹת,",
			"אוֹ צַר לָהּ עַל-יְפִי עוֹלָמָהּ הַצָּנוּעַ,",
			"בְּהִיר הַחֲלוֹמוֹת, זַךְ הַמַּרְאוֹת,",
			"אֲשֶׁר עֲבָרוֹ רוּחַ פִּתְאֹם וַיַּעְכְּרֶנּוּ,",
			"וַהֲמוֹן חֶזְיוֹנוֹת הוֹד, טִפּוּחֵי לִבָּהּ,",
			"הִרְהוּרֵי יוֹם וְהִרְהוּרֵי לַיְלָה,",
			"בְּרֶגַע זַעַם אֶחָד שָׂם לִקְצָפָה."
		]
	}, {
		"paragraph": 5,
		"text": [
			"בַּשַּׁחַר –",
			"הַיַּעַר מַחֲרִישׁ עוֹד, עוֹד זוֹעֲפִים וַחֲרֵדִים",
			"מִצְטַמְצְמִים אַחֲרוֹנֵי צְלָלָיו בַּמַּחֲבוֹאִים;",
			"אַךְ אֵדֵי חָלָב חַמִּים, זוֹחֲלֵי עָפָר,",
			"הֵחֵלּוּ כְבָר מְקַטְּרִים לוֹ, וְהִנָּם תּוֹעִים",
			"וְנִתְלִים קְרָעִים קְרָעִים עַל-צַמְרוֹתָיו.",
			"וּלְשׁוֹנוֹת רוּחַ קְטַנּוֹת, מְתוּקוֹת, פּוֹשְׁרוֹת,",
			"כִּלשׁוֹן פִּי-תִינוֹק רַךְ עַל לְחָיֵי אִמּוֹ,",
			"כְּבָר יָצְאוּ בָעֲלָטָה לְפַיֵּס אֶת-הַיַּעַר",
			"מִצִּנַּת לַיְלָה וּמִזַּעְפּוֹ.",
			"וּבוֹלְשׁוֹת הֵן רַכְרַכּוֹת, קַלּוֹת, נוֹחוֹת, בֵּין-הֶעָלִים",
			"מְשׁוֹטְטוֹת מִסְּבָךְ לִסְבָךְ, מֵעֵץ לַחֲבֵרוֹ,",
			"מְלַקְקוֹת אֶת-חֲלֵב הָאֵדִים הַלַּבְנוּנִים",
			"אוֹ נוֹפְלוֹת אֶל פִּי קֵן וּמְזַעְזְעוֹת שָׁם שֶׁלֹּא מִדַּעַת",
			"נוֹצָתוֹ שֶׁל אֶפְרוֹחַ רַךְ וְיָשֵׁן – –",
			"וְשָׁם עַל-מְרוֹמֵי יַעַר עָמְדָה לָפוּשׁ",
			"פַּמֵלִיָּא שֶׁל מַעֲלָה – שִׁפְעַת עָבִים,",
			"הֲלֹא הֵם עַנְנֵי הַכָּבוֹד, עָבֵי שַׁחַר,",
			"שֶׁדְּמוּת לָהֶם כַּעֲדַת אַלּוּפֵי קֶדֶם, זִקְנֵי עֶלְיוֹן,",
			"הַנּוֹשְׂאִים מְגִלּוֹת סְתָרִים, זַעַם מֶלֶךְ, בְּיָדָם",
			"מֵעוֹלָם אַחֵר לְעוֹלָם אַחֵר.",
			"וְעָמַד אָז הַיַּעַר זָע וּמַחֲרִישׁ,",
			"מְחַנֵּק בַּחֲרָדָה וּבִנְשִׁימָה כְבוּשָׁה",
			"כָּל-נִיד,  כָּל צִפְצוּף קַל שֶׁל-צִפּוֹר מִתְעוֹרֶרֶת,",
			"וְכֻלּוֹ אוֹמֵר רְתֵת וְיִרְאַת כָּבוֹד – – –",
			"בְּשָׁעָה זוֹ הַבְּרֵכָה הַנִּרְדֶּמֶת",
			"תִּתְעַטֵּף-לָהּ, שַׁאֲנַנָּה, חַמָּה, חֲלָקָה,",
			"בְּסָדִין קַל וְלָבָן – אֵד חֲוַחְוַר,",
			"וּתְנוּמַת שַׁחַר תָּנֹם –",
			"וּמִי יוֹדֵעַ, אִם לֹא-תַחֲלֹם עַתָּה,",
			"כִּי אַךְ לַשָּׁוְא נִכְבַּדֵּי שַׁחַק, נְשִׂיאֵי מָרוֹם,",
			"יַרְחִיקוּ נְדוֹד לְבַקֵּשׁ עוֹלָם אַחֵר",
			"בְּעֶבְרֵי יָם וּבְקַצְוֵי שְׁמֵי שָׁמָיִם –",
			"וְעוֹלָם אַחֵר זֶה כֹּה-קָרוֹב הוּא כֹּה-קָרוֹב –",
			"הֲרֵי הוּא כָאן מִלְּמַטָּה, כָּאן מִלְּמַטָּה",
			"בְּלֵב הַבְּרֵכָה הַמֻּצְנָעַת."
		]
	}, {
		"paragraph": 6,
		"text": [
			"וַאֲנִי בִּימֵי נְעוּרַי, חֶמְדַּת יָמַי,",
			"אַךְ-רִפְרְפָה עָלַי רִאשׁוֹנָה כְּנַף הַשְּׁכִינָה,",
			"וּלְבָבִי יָדַע עוֹד עֲרוֹג וּכְלוֹת וּתְמוֹהַּ דּוּמָם",
			"וּלְבַקֵּשׁ מַחֲבֵא לִתְפִלָּתוֹ,",
			"הָיִיתִי מַפְלִיג לִי כְּחֹם יוֹם קַיִץ",
			"אֶל-מַמְלְכוּת הַשַּׁלְוָה הַנֶּאְדָּרָה –",
			"לַעֲבִי הַיָּעַר.",
			"וְשָׁם, בֵּין עֲצֵי-אֵל לֹא שָׁמְעוּ בַּת קוֹל קַרְדֹּם,",
			"בִּשְׁבִיל יְדָעוֹ רַק הַזְּאֵב וְגִבּוֹר צַיִד,",
			"הָיִיתִי תוֹעֶה לִי לְבַדִּי שָׁעוֹת שְׁלֵמוֹת,",
			"מִתְיַחֵד עִם לְבָבִי וֵאלֹהַי עַד-בֹּאִי,",
			"פָּסֹוַח וַעֲבוֹר בֵּין מוֹקְשֵׁי זָהָב,",
			"אֶל-קֹדֶשׁ הַקֳּדָשִׁים שֶׁבַּיַּעַר – אֶל-בַּת עֵינוֹ:"
		]
	}, {
		"paragraph": 7,
		"text": [
			"מִבַּיִת לַפָּרֹכֶת  שֶׁל הֶעָלִים,",
			"שָׁם יֵשׁ אִי קָטֹן יָרֹק, רָפוּד דֶּשֶׁא,",
			"אִי בוֹדֵד לוֹ, כְּעֵין עוֹלָם קָטֹן בִּפְנֵי עַצְמוֹ,",
			"דְּבִיר קֹדֶשׁ שַׁאֲנָן, מֻצְנָע בֵּין צֶאֱלִים",
			"שֶׁל-זִקְנֵי יַעַר רַחֲבֵי נוֹף וּמְסֻרְבְּלֵי צָמֶר:",
			"תִּקְרָתוֹ – כִּפַּת תְּכֵלֶת קְטַנָּה,",
			"הַכְּפוּיָה וּמֻנַּחַת עַל הָעֵצִים מַמָּשׁ,",
			"רִצְפָּתוֹ – זְכוּכִית: בְּרֵכַת מַיִם זַכִּים,",
			"רְאִי כֶסֶף בְּתוֹךְ מִסְגֶּרֶת דֶּשֶׁא רָטֹב,",
			"וּבוֹ עוֹד עוֹלָם קָטֹן, עוֹלָם שֵׁנִי,",
			"וּבְאֶמְצַע כִּפָּה זוֹ וּבְאֶמְצַע אוֹתָהּ בְּרֵכָה,",
			"זוֹ נֶגֶד זוֹ, שְׁתֵּי אַבְנֵי כַדְכֹּד קְבוּעוֹת,",
			"כַּדְכֻּדִּים גְּדוֹלִים וּמַבְהִיקִים –",
			"שְׁנֵי שְׁמָשׁוֹת."
		]
	}, {
		"paragraph": 8,
		"text": [
			"וּבְשִׁבְתִּי שָׁם עַל-שְׂפַת הַבְּרֵכָה, צוֹפֶה",
			"בְּחִידַת שְׁנֵי עוֹלָמוֹת, עוֹלָם תְּאוֹמִים,",
			"מִבְּלִי לָדַעַת מִי מִשְּׁנֵיהֶם קוֹדֵם,",
			"וּמַטֶּה רֹאשִׁי תַּחַת בִּרְכַּת שָׂבֵי חֹרֶשׁ",
			"מַרְעִיפֵי צֵל וָאוֹר וְשִׁיר וּשְׂרָף כְּאֶחָד –",
			"הָיִיתִי מַרְגִּישׁ בַּעֲלִיל בִּנְבֹעַ חֶרֶשׁ",
			"כְּעֵין שֶׁפַע רַעֲנָן חָדָשׁ אֶל נִשְׁמָתִי,",
			"וּלְבָבִי, צְמֵא תַעֲלוּמָה רַבָּה, קְדוֹשָׁה,",
			"אָז הוֹלֵךְ וּמִתְמַלֵּא דְּמִי תוֹחֶלֶת,",
			"כְּאִלּוּ הוּא תוֹבֵעַ עוֹד וָעוֹד, וּמְצַפֶּה",
			"לְגִלּוּי שְׁכִינָה קְרוֹבָה אוֹ לְגִלּוּי אֵלִיָּהוּ.",
			"וּבְעוֹד קַשּׁוּבָה אָזְנִי וּמְיַחֶלֶת,",
			"וּבְמַאֲוַיֵּי קָדְשׁוֹ לִבִּי יָחִיל, יִכְלֶה, יִגְוַע –",
			"וּבַת קוֹל אֵל מִסְתַּתֵּר",
			"תִּתְפּוֹצֵץ פִּתְאֹם מִן הַדְּמָמָה:",
			"*אַיֶּכָּה!?*",
			"וּמָלְאוּ נְאוֹת הַיַּעַר תְּמִיהָה גְדוֹלָה,",
			"וּבְרוֹשֵׁי אֵל, אֶזְרָחִים רַעֲנַנִּים,",
			"יִסְתַּכְּלוּ בִי בְּגַדְלוּת הוֹד, מִשְֹתָּאִים דּוּמָם,",
			"כְּאוֹמְרִים: *מַה-לָּזֶה בֵינֵינוּ?*"
		]
	}, {
		"paragraph": 9,
		"text": [
			"שְׂפַת אֵלִים חֲרִישִׁית יֵשׁ, לְשׁוֹן חֲשָׁאִים,",
			"לֹא-קוֹל וְלֹא הֲבָרָה לָהּ אַךְ גַּוְנֵי גְוָנִים;",
			"וּקְסָמִים לָהּ וּתְמוּנוֹת הוֹד וּצְבָא חֶזְיוֹנוֹת,",
			"בְּלָשׁוֹן זוֹ יִתְוַדַּע אֵל לִבְחִירֵי רוּחוֹ,",
			"וּבָהּ יְהַרְהֵר שַׂר הָעוֹלָם אֶת-הִרְהוּרָיו,",
			"וְיוֹצֵר אָמָן יִגְלֹם בָּהּ הֲגִיג לְבָבו",
			"וּמָצָא פִתְרוֹן בָּהּ לַחֲלוֹם לֹא הָגוּי;",
			"הֲלֹא הִיא לְשׁוֹן הַמַּרְאוֹת, שֶׁמִּתְגַּלָּה",
			"בְּפַס רְקִיעַ תְּכֵלֶת וּבְמֶרְחָבָיו,",
			"בְּזֹךְ עֲבִיבֵי כֶסֶף וּבִשְׁחוֹר גָּלְמֵיהֶם,",
			"בְּרֶטֶט קָמַת פָּז וּבְגֵאוּת אֶרֶז אַדִּיר,",
			"בְּרִפְרוּף כָּנָף צְחוֹרָה שֶׁל הַיּוֹנָה",
			"וּבְמֻטּוֹת כַּנְפֵי נֶשֶׁר,",
			"בִּיפִי גֵּו אִישׁ וּבְזֹהַר מַבַּט עָיִן,",
			"בְּזַעַף יָם, בִּמְשׁוּבַת גַּלָּיו וּבִשְׂחוֹקָם,",
			"בְּשִׁפְעַת לֵיל, בִּדְמִי כוֹכָבִים נוֹפְלִים",
			"וּבְרַעַשׁ אוּרִים, נַהֲמַת יָם שַׁלְהָבוֹת",
			"שֶׁל-זְרִיחוֹת שֶׁמֶשׁ וּשְׁקִיעוֹתָיו –",
			"בְּלָשׁוֹן זוֹ, לְשׁוֹן הַלְּשׁוֹנוֹת, גַּם הַבְּרֵכָה",
			"לִי חָדָה אֶת-חִידָתָהּ הָעוֹלָמִית.",
			"וַחֲבוּיָה שָׁם בַּצֵּל, בְּהִירָה, שְׁלֵוָה, מַחֲשָׁה,",
			"בַּכֹּל צוֹפִיָּה וְהַכֹּל צָפוּי בָּהּ, וְעִם-הַכֹּל מִשְׁתַּנָּה,",
			"לִי נִדְמְתָה כְּאִלּוּ הִיא בַּת-עַיִן פְּקוּחָה",
			"שֶׁל-שַׂר הַיַּעַר גְּדָל-הָרָזִים",
			"וְאֶרֶךְ הַשַּׂרְעַפּוֹת."
		]
	}]
}, {
	"id": 6,
	"type": "shirot",
	"date": "",
	"title": "מגלת האש",
	"titleAggl": "",
	"poem": [{
		"paragraph": 1,
		"text": [
			"",
			""
		]
	}, {
		"paragraph": 2,
		"text": [
			"",
			""
		]
	}, {
		"paragraph": 3,
		"text": [
			"",
			""
		]
	}]
}]